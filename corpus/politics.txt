केसीआर का महासुदर्शन यज्ञ एक विहंगम तुष्टिकरण! देश की राजनीति में तुष्टिकरण का अपना अलग महत्त्व है. यहां एक नेता तभी सम्पूर्ण है जब वो रणनीति के अलावा तुष्टिकरण करना बखूबी जानता हो. कल सकते हैं कि कल जब इतिहास लिखा जाएगा तो माया, ममता, मुलायम, राहुल सोनिया, लालू, अखिलेश कहीं बौने साबित होने उस वटवृक्ष के आगे जिसे KCR के नाम से जाना जाता है. तेलंगाना के मुख्यमंत्री के चंद्रशेखर राव (KCR) एक विशाल यज्ञ का आयोजन करने जा रहे हैं. मामले पर जो जानकारी मुख्यमंत्री कार्यालय से आई है. उसके अनुसार यदाद्री भुवनगरी जिले में भगवान नरसिम्‍हा के मशहूर श्री लक्ष्‍मी नारायण मंदिर के पास महा सुदर्शन यज्ञ होगा. यज्ञ की तारीख और मुहूर्त जल्‍द ही तय किए जाएंगे. आपको बताते चलें कि हैदराबाद से करीब 65 किलोमीटर दूर इस जगह पर 100 एकड़ की यज्ञ वाटिका का निर्माण कर 1048 कुंड बनाए गए हैं. सीएमओ प्रवक्ता के अनुसार 1000 से ज्‍यादा ऋत्विक और उनके 3000 से ज्‍यादा सहायक इस यज्ञ को अंजाम देंगे. अपने महायज्ञ की घोषणा के बाद तेलंगाना के मुख्यमं. 
त्री केसीआर सुर्ख़ियों में आ गए हैं बताया जा रहा है कि KCR ने इसके लिए देशभर के वैष्‍णव मठों के पीठाधिपतियों को बुलाया है. दुनिया भर के साधु: संत इस यज्ञ में हिंसा लेंगे. KCR ने केंद्र सरकार के बड़े नेताओं, सभी राज्‍यों के राज्‍यपालों, मुख्‍यमंत्रियों, मंत्रियों को न्‍योता भेजा है. ध्यान रहे कि तेलंगाना राष्‍ट्र समिति के सुप्रीमो के चंद्रशेखर राव का शुमार उन व्यक्तियों में है जो धार्मिक अनुष्ठानों में रूचि लेते हैं. बात आगे बढ़ाने से पहले हमारे लिए ये बताना बहुत जरूरी है कि ये कोई पहली बार नहीं है जब तेलंगाना के सीएम के चंद्रशेखर राव ने ऐसा कुछ कुछ है. इससे पहले 2011 और 2015 में भी केसीआर ने यज्ञ किया था और खूब सुर्खियां बटोरी थीं. बात अगर 2015 में हुए यज्ञ की हो तो अयुथ महाचंडी नाम के इस यज्ञ का आयोजन केसीआर ने अपनी ताकत दिखाने के लिए किया था. तब हुए उस यज्ञ में 1500 ऋत्विक और 500 पुजारियों ने अपनी उपस्थिति दर्ज कराई थी यज्ञ का आयोजन के चंद्रशेखर राव ने अपने घर पर किया था और अपनी भव्यता से लोगों को रू ब रू कराया था. इसके अलावा इन्होंने 2015 में ही और यज्ञ किया था जिसका खर्च करीब 15 करोड़ रुपए आया था. कहा गया था कि ये यज्ञ के चंद्रशेखर राव ने इसलिए करवाया ताकि तब सूखे का सामना कर रहे तेलंगाना में बारिश हो. इस यज्ञ के बाद के चंद्रशेखर राव की खूब आलोचना हुई थी और उनपर आरोप लगा था कि वो धन का दुरूपयोग कर रहे हैं. यज्ञ का आयोजन और उसमें अपनी भागीदारी निभाते तेलंगाना के मुख्यमंत्री के चंद्रशेखर राव हमने बात की शुरुआत तुष्टिकरण से की थी और कहा था कि एक नेता कामयाब तभी है जब उसे तुष्टिकरण में महारत हासिल हो. अब इस बात के बाद जैसा रवैया केसीआर का है और जैसी उनकी कार्यप्रणाली है, यदि उसका अवलोकन किया जाए तो मिलता है कि तुष्टिकरण के मामले में उन्हें महारत हासिल है. चाहे हिन्दुओं को खुश करने के लिए यज्ञ करना हो या फिर मुस्लिम वोटों के लिए रमजान में मुसलमानों के बीच गिफ्ट बांटने हों केसीआर का वाकई इसमें कोई जवाब नहीं है. बात अप्रैल 2019 की है. 
तेलंगाना के मुख्यमंत्री केसीआर ने उस वक़्त सुर्खियां बटोरीं जब उन्होंने रमजान के ठीक पहले तेलंगाना के मुसलमानों के बीच गिफ्ट पैकेट बंटवाए. आपको बताते चलें कि टीआरएस ने तेलंगाना की 832 मस्जिदों में न सिर्फ गिफ्ट पैकेट बंटवाए बल्कि प्रत्येक मस्जिद को इफ्तार के लिए 1: 1 लाख रुपए का फंड भी दिया. मुसलमानों को रमजान के मौके पर गिफ्ट बांटते तेलंगाना के मुख्यमंत्री के चंद्रशेखर राव बात केसीआर के ताजे फैसले पर हो रही है तो बता दें कि मामले पर विरोध शुरू हो गया है. केसीआर लगातार आलोचना का शिकार हो रहे हैं. विरोध में भाजपा भी आई है मगर क्योंकि इस बार तुष्टिकरण स्वयं हिंदुओं के लिए हुआ है और तीन तलाक विधेयक पर टीआरएस ने राज्य सभा में भाजपा को फायदा दिया है इसलिए भाजपा इस मुद्दे को एक बड़ा मुद्दा नहीं बना पा रही है. लेकिन उसके द्वारा भी कहा यही जा रहा है कि ये यज्ञ केसीआर का निजी प्रोग्राम है. इसके खर्च में जो पैसा इस्तेमाल हुआ है वो जनता का है. यानी साफ तौर पर कहें तो निजी फायदे के लिए केसीआर पब्लिक का पैसा पानी की तरह बहा रहे हैं जो कि सरासर गलत और संविधान के खिलाफ है. 
भाजपा के लोगों या ये कहें कि भाजपा के वो नेता जो केसीआर के खिलाफ लामबध हुए हैं वो शायद ये भूल गए कि तुष्टिकरण के नाम पर इस देश में ऐसा बहुत कुछ हुआ है जिसने एक नहीं बल्कि कई बार लोकतंत्र को शर्मिंदा किया है. बाक़ी अगर तेलंगाना और केसीआर को देखें तो मिलता है कि भले ही इस यज्ञ और तुष्टिकरण को लेकर लोगों को आपत्ति हो. मगर राज्य की जनता को इससे कोई ऐतराज नहीं है उन्होंने केसीआर को पहले भी बल देकर मजबूत किया था आगे भी वो इसी परंपरा को दोहरएंगे. कुछ इस तरह से हुई थी तेलंगाना में मुसलमानों को रिझाने की तैयारी बात समझने के लिए हमें तेलंगाना के इतिहास को समझना और उसके अन्दर झांकना होगा. इस बार भी केसीआर ने विशाल महायज्ञ करने और तमाम हिंदूवादी नेताओं और हिंदू धर्म प्रमुखों को उसमें बुलाने की बात कही है. इसी तरह उन्होंने जब मुस्लिम तुष्टिकरण के नाम पर मुसलमानों के बीच तोहफे बंटवाए थे तब उस वक़्त भी उनके मंच पर मुस्लिम धर्म से जुड़े प्रभावशाली लोग मौजूद थे. ये इत्तेफाक नहीं है. केसीआर एक कुशल राजनेता हैं वो सबको साथ लेकर चलने का हुनर इन्हें औरों से अलग करता है. 
जैसा कि हम बता चुके हैं तुष्टिकरण लगभग सभी नेता करते हैं तो यदि इस परिदृश्य में हम बंगाल की मुख्यमंत्री ममता बनर्जी को लें तो उनका मामला अलग है. वो इस मामले में केसीआर के सामने दूर दूर तक खादी नहीं होतीं. वो बंगाल में मुहर्रम के जुलुस पर मुसलमानों का साथ देती हैं साथ ही वो दुर्गा विसर्जन के लिए भी सामने आती हैं मगर दुर्गा विसर्जन में उनके द्वारा कही गई बात कहीं दूर हो जाती है मुद्दा मुहर्रम का जुलुस बन जाता है और वो आलोचनाओं का सामना करती हैं. मां दुर्गा की पूजा करतीं पश्चिम बंगाल की मुख्यमंत्री ममता बनर्जी सवाल होगा कि आखिर उनके तुष्टिकरण पर विरोध क्यों होता है? तो जवाब वही है उनका अकेले चलना वो अपने फैसले अकेले लेती हैं. ऐसा ही कुछ हाल अन्य नेताओं का भी रहा है. इन सबके विपरीत केसीआर हैं. जिनका जैसा राजनीतिक रुख रहा है साफ हो जाता है कि वो सही वक़्त पर जलते लोहे पर हथौड़ा मारना और उसे एक सही स्वरुप पर लाना जानते हैं. बाक़ी बात सरकारी धन की हुई है तो जैसा हमारे नेताओं का बर्ताव रहा है तो उन्हें बस अपने फायदे से मतलब है. वो इसके लिए सरकारी या ये कहें कि पब्लिक का पैसा पानी की तरह बहाने से भी गुरेज नहीं करते. गौरतलब है कि तुष्टिकरण पर चल रहे इस खेल में टीआरएस और उसके मुखिया केसीआर अन्य के मुकाबले कहीं पक्के खिलाड़ी हैं. बहरहाल अब इस यज्ञ का फायदा केसीआर को कितना होगा इसका फैसला आने वाला वक़्त करेगा. 
मगर जिस हिसाब से वो तुष्टिकरण की कढ़ाई में अपनी राजनीति को पका रहे हैं साफ है कि वो लम्बा खेल खेलेंगे और एक ऐसी राजनीति करेंगे जो लंबे समय तक याद की जाएगी. केसीआर ने वही परंपरा दोहराई है जिसे देश के कई प्रमुख नेताओं ने बरसों से अंजाम दिया है और जिनकी राजनीति का आधार ही तुष्टिकरण हैं. चूंकि इस कहानी के सूत्रधार खुद केसीआर हैं तो जैसे ही इस यज्ञ की घोषणा होगी और यज्ञ का दिन आएगा. हम ऐसा बहुत कुछ सुनेंगे जो हमें इस बात से अवगत कराएगा कि राजनीति केवल अवसर का खेल है और यहां कामयाब वही है तो मौके पर चौका मारना और चौके की बदौलत मैच को जीतना जानता हो. 

योगी आदित्यनाथ के नेतृत्‍व पर अमित शाह के एक बयान से कई निशाने यूपी के राजनीतिक गलियारों में शाह के बयान के अपने हिसाब और समझ से मतलब निकाले जा रहे हैं. लेकिन एक बात तो साफ है कि एक: एक शब्द को छान: छानकर और छांट: छांटकर बोलने वाले शाह ने बिना वजह ये बयान नहीं दिया. 
सीएम योगी आदित्यनाथ के पास प्रशासनिक अनुभव नहीं था. इन्होंने तो कभी म्यूनिसपैलिटी भी नहीं चलाई. इनके चयन पर लोगों को आश्चर्य हुआ. हमने और पीएम मोदी जी ने निष्ठा और परिश्रम के मानक पर योगीजी के हाथ मे यूपी का भाग्य सौंप दिया. आज हमें अपने उस फैसले पर संतोष है. ये बयान बीजेपी के अध्यक्ष तथा नरेंद्र मोदी सरकार में गृह मंत्री अमित शाह का है. शाह लखनऊ में दूसरे इन्वस्टर्स मीट की ग्राउंड ब्रेकिंग सेरेमनी: 2 को संबोधित कर रहे थे. 
शाह का बयान एक साथ कई सवाल पैदा करता है. क्या वास्तव में शाह ने योगी की तारीफ की? क्या शाह ने योगी पर मुख्यमंत्री बनाने का एहसान जताया? क्या शाह ने योगी विरोधी लाॅबी को कोई संदेश देने का काम किया? क्या शाह असल में योगी से खुश हैं? क्या शाह ने यूपी में गुटबाजी की दरार को और चैड़ा करने का काम किया? यूपी में बीजेपी सरकार बनने के बाद से ऐसे कई अवसर आए जब शाह योगी की पीठ ठोक सकते थे. ऐसे में सवाल यह है कि आखिरकार शाह ने 862 दिन यानी दो साल 4 महीने 10 दिन बाद सार्वजनिक तौर पर योगी की तारीफ क्यों की? फिलवक्त यूपी के राजनीतिक गलियारों में शाह के बयान के अपने हिसाब और समझ से मतलब निकाले जा रहे हैं. लेकिन एक बात तो साफ है कि एक: एक शब्द को छान: छानकर और छांट: छांटकर बोलने वाले शाह ने बिना वजह ये बयान नहीं दिया. 
दूसरे इन्वस्टर्स मीट में शाह ने योगी आदित्यनाथ की तारीफ की बिना किसी शक शुबहा यह कहा जा सकता है कि, वर्ष 2017 में विधानसभा चुनाव में प्रचण्ड जीत के बाद, बीजेपी आलाकमान के समक्ष यक्ष प्रश्न था, मुख्यमंत्री किसे बनाया जाए? चुनाव के दौरान बीजेपी ने किसी को मुख्यमंत्री के चेहरे के तौर पर पेश नहीं किया था. ऐसे में नेतृत्व के संकट का सवाल गहरा गया. लखनऊ से लेकर दिल्ली तक कई नामों पर चर्चा शुरू हो गयी. राजनाथ सिंह, मनोज सिन्हा से लेकर केश्व प्रसाद मौर्य, डाॅ दिनेश शर्मा के नामों पर कयास लगने शुरू हो गये. इस बीच योगी आदित्यनाथ और वरूण गांधी का नाम भी खूब उछला. संघ और बीजेपी आलाकमान ने सीएम फेस ढूंढने में कोई हड़बड़ी नहीं की. इस बीच कयास और चर्चाओं का दौर जारी रहा. 11 मार्च को नतीजे आने के बाद बीजेपी शीर्ष नेतृत्व पूरे सात दिन सीएम का नाम फाइनल कर पाया. तमाम दावेदारों के नामों पर चर्चा हुई और अब योगी आदित्यनाथ के नाम पर मुहर लग गई. 
मुख्यमंत्री को लेकर जारी रस्साकसी के बीच तत्कालीन प्रदेश अध्यक्ष केश्व प्रसाद मौर्य की तबीयत बिगड़ गई. मौर्य को देखने के लिए बीजेपी के वरिष्ठ नेता आरएमएल पहुंचे. मौर्य की तबीयत को योगी का नाम सीएम के तौर पर फाइनल होने से जोड़ा गया. 2017 में एक चैनल के कार्यक्रम के दौरान सीएम योगी ने बताया कि, उनको सपने में भी इस बात का ख्याल नहीं था कि उनको ये पद मिलेगा या इस प्रकार की कोई उम्मीद नहीं थी. शायद उम्मीद तो पार्टी के तमाम नेताओं को भी नहीं थी. योगी का नाम सामने आते ही पार्टी में खुश चेहरों की बजाय हवाई उड़े चेहरों की गिनती ज्यादा थी. फैसला चूंकि आलाकमान का था, इसलिये विरोध की गुंजाइश शून्य के बराबर भी नहीं थी. 19 मार्च का योगी ने सीएम पद की शपथ ली. बीजेपी आलाकमान ने संभावित रगड़: झगड़ के मद्देनजर ही दो डिप्टी सीएम का फार्मूला खोजा. ऊपरी तौर पर भले ही सब ठीक लगे, लेकिन अंदर ही अंदर रगड़ा और झगड़ा जारी है. 
योगी सरकार के लगभग ढाई साल के कार्यकाल में खुशी और निराशा के कई अवसर आए. इसमें कोई दो राय नहीं है कि अनुभव की कमी के बावजूद योगी ने कदम: कदम पर सीखने, समझने और एक्शन लेने में हिचक नहीं दिखाई. मोदी: शाह की जोड़ी ने भी जो भी टास्क और हुक्म दिया, योगी ने उसे पूरा करने में पूरी ऊर्जा खपायी. योगी ने दिन रात काम करके खुद का प्रूव किया है. योगी ने केंद्र सरकार की योजनाओं को यूपी की जमीन पर उतारने में कोई कसर नहीं छोड़ी. उन्होंने नोएडा जाने का मिथक तोड़ा. एक बार नहीं, कई बार वो नोएडा गये. भव्य कुंभ का आयोजन, फैजाबाद शहर का अयोध्या, इलाहाबाद का प्रयागराज और मुगलसराय स्टेशन का नामकरण पं दीन दयाल उपाध्याय जंक्शन उनकी खास उपलब्धियों में शामिल है. जनता से सीधा संवाद, क्राइम और करप्शन पर उनकी जीरो टाॅलरेंस नीति उनकी कार्यशैली को दर्शाती है. यूपी में दो बार सफल इन्वेस्टर्स समिट भी उनके खाते में शामिल है. 
योगी ने दिन रात काम करके खुद का प्रूव किया है विरोधी खेमा इस बीच चुप नहीं बैठा. आरएसएस और अन्य माध्यमों से योगी के विरोध में आलाकमान के कान भरता रहा. उपचुनाव में गोरखपुर सीट हारने के बाद तो ऐसा माहौल बनाया गया कि आलाकमान किसी दूसरे को सीएम की कुर्सी सौंपेगा. यहां ये जिक्रयोग्य है कि उपचुनाव में डिप्टी सीएम केश्व प्रसाद मौर्य भी अपनी फूलपुर सीट बचा नहीं पाये थे. योगी को सीएम की कुर्सी से हटाने की खबरें पिछले ढाई साल में कई बार उड़ीं. ये खबरें भी खूब फैलाई गई कि शाह और मोदी की जोड़ी उनसे नाराज है. उनकी केंद्र में चलती नहीं. बीजेपी आलाकमान योगी के बढ़ते कद और राजनीतिक ग्राफ से अंदर ही अंदर परेशान है. योगी आने वाले समय में मोदी के लिये खतरा बन जाएंगे. योगी को बदनाम करने के लिये ये भी फैलाया गया कि योगी प्रधानमंत्री पद के मजबूत दावेदार हैं. यूपी में योगी के समांतर एक लाॅबी अपनी सरकार चलाती है, ये खुला फैक्ट है. ये लाॅबी योगी को बदनाम करने उनके खिलाफ दुष्प्रचार का कोई मौका नहीं छोड़ती. वैसे, आलाकमान इन तमाम बातों और हरकतों से बेखबर नहीं है. 
यूपी उपचुनाव में मिली करारी शिकस्त के बाद लोकसभा चुनाव योगी सरकार के लिये बड़ा चैलेंज था. सपा: बसपा गठबंधन ने सिरदर्द बढ़ाने में कोई कसर नहीं छोड़ी. लेकिन तमाम मिथक, कयास और गठबंधनों के बावजूद बीजेपी ने यूपी में शानदार प्रदर्शन करते हुए 62 सीटें जीती. योगी की बढ़ती लोकप्रियता को देखते हुये पार्टी ने लोकसभा चुनाव में उनसे देशभर में प्रचार करवाया. पश्चिम बंगाल में बेहतर नतीजों के पीछे योगी की रैलियों का बड़ा योगदान माना जाता है. 
राजनीतिक गलियारों में शाह के बयान के बाद यह चर्चा आम है कि योगी के बढ़ते कद और प्रभाव को कम करने के लिये शाह ने सार्वजनिक तौर पर यह याद दिलाया कि मोदी: शाह की जोड़ी ने योगी को मुख्यमंत्री बनाया है. जानकारों के मुताबिक भले ही योगी को मुख्यमंत्री बनाने का निर्णय मोदी: शाह की जोड़ी का हो, लेकिन योगी ने अपनी कर्मशीलता, अनुशासन, निष्ठा और मेहनत से अपनी सीट मजबूत की है. 
यूपी में दो डिप्टी सीएम का फैसला होते ही यह साफ हो गया था कि सूबे में सत्ता के एक नहीं कई केंद्र होंगे. डिप्टी सीएम केश्व प्रसाद मौर्य की राजनीतिक महत्वाकांक्षा किसी से छिपी नहीं है. वो सीएम पद की शपथ लेने की तैयारी कर चुके थे. सांप सीढ़ी के खेल माफिक उनका नाम 99 पायदान पर कटा. वो अलग बात है कि ऊपरी तौर पर सत्ता के दो या कई केंद्र दिखाई न दें, लेकिन प्रदेश बीजेपी के बिग बाॅसा यानी संगठन महामंत्री, दो डिप्टी सीएम और कई सीनियर मंत्री अपनी अलग सरकार चलाते हैं. 
राजनीतिक विशलेषकों के मुताबिक, अमित शाह ने योगी को सीएम बनाने का बयान देकर, सार्वजनिक तौर पर अपने व मोदी के फैसले पर मुहर लगायी है. फिलवक्त योगी खेमा व उनके विरोधी अपने: अपने हिसाब से शाह के बयान का निचोड़ निकाल रहे हैं. अब किसके हाथ अमृत लगा और किसके हाथ विष, ये आने वाला वक्त बेहतर तरीके से बताएगा. 

महाराष्‍ट्र चुनाव से पहले कांग्रेस: एनसीपी का जहाज डूबने के कगार पर क्यों? 
देश में भले ही परिवारवाद का चेहरा गांधी परिवार हो, लेकिन परिवारवाद राजनीति में जड़ों तक जा पहुंचा है. खासकर एनसीपी ने पार्टी में परिवारवाद को खूब पनपने दिया. नेता पुराना हुआ तो उनके बेटे या बेटी को आगे कर पार्षद, विधायक, मंत्री बनाया. 
एक जमाना था जब भारत में सिर्फ अमीर लोग मोबाइल फोन खरीद सकते थे. उस वक्त मोबाइल से कॉल करने के लिये पैसे लगते और कॉल आने पर यानी इनकमिंग पर भी पैसे लगते. लेकिन जैसे ही इनकमिंग फ्री हुई, मोबाइल फोन करीब: करीब हर शख्स के हाथ में नजर आने लगा. मोबइल का एक खास स्थान था, वो भी खत्म हुआ. लगता है बीजेपी और शिवसेना में भी महाराष्ट्र में यही हो रहा है. जैसे: जैसे चुनाव नजदीक आ रहे हैं, इन पार्टीयों में इनकमिंग फ्री हो गई है. कांग्रेस एनसीपी के किसी भी नेता को, जिसके आने से इन्हें फायदा होगा, उसे ले लिया जा रहा है. 
परिवारवाद की इन कमिंग सुजय विखे पाटिल, रणजित मोहिते पाटिल, कंचन कुल, रणजीत निंबालकर, समीर मेघे, शिवेंद्र भोसले, वैभव पिचड, इंद्रनील और ययाति नाईक, संदीप नाईक: ये सारे नाम महाराष्ट्र की राजनीति में परिचित हैं, खुद के काम से ज्यादा उनके पिता और परिवार के नाम से. ये सारे कांग्रेस और एनसीपी के बड़े परिवार हैं, जिनकी दूसरी या तीसरी पीढ़ी राजनीति में है. सालों: साल कांग्रेस: एनसीपी सरकार के सत्ता में रहने के बाद अब जब दोनों की स्थिति बदहाल है. इससे कुछ नेताओं ने बीजेपी और शिवसेना में प्रवेश कर लिया तो कुछ लोग प्रवेश करने की दहलीज पर हैं. कांग्रेस और एनसीपी के लिये भी ये बड़ा झटका है. देश में भले ही परिवारवाद का चेहरा गांधी परिवार हो, लेकिन परिवारवाद राजनीति में जड़ों तक जा पहुंचा है. खासकर एनसीपी ने पार्टी में परिवारवाद को खूब पनपने दिया. नेता पुराना हुआ तो उनके बेटे या बेटी को आगे कर पार्षद, विधायक, मंत्री बनाया. इस प्रक्रिया में पार्टी का नेतृत्व ये भूल गया कि शुरुआत में तो पार्टी खूब बढ़ेगी, लेकिन पार्टी का ढांचा कमजोर होगा. सड़क पर काम करने वाले कार्यकर्ताओं को कभी नहीं लगेगा कि मेहनत करने से उसे कभी आगे बढ़ने का मौका मिलेगा. आज जब पार्टी चुनाव जीतने में असक्षम दिख रही है तो नई पीढ़ी बीजेपी का हाथ थाम कर आउटगोइंग कर रही है. और अब पार्टी के पास उनकी जगह लेने के लिये कोई नेता या कार्यकर्ता भी नहीं है. वहीं परिवारवाद के नाम पर कांग्रेस एनसीपी को घेरने वाली बीजेपी के पास परिवारवाद से बनी हुई पीढ़ी हाजिर हो गई है. 
कांग्रेस, भाजपा, शिवसेना, राजनीति देश में भले ही परिवारवाद का चेहरा गांधी परिवार हो, लेकिन परिवारवाद राजनीति में जड़ों तक जा पहुंचा है. जब मिल रहा है इतना समर्थन तो इनकी क्या जरूरत? मुख्यमंत्री देवेंद्र फडणवीस कह रहे हैं कि बीजेपी को मिल रहा जनसमर्थन देखकर ये लोग बीजेपी मे प्रवेश कर रहे हैं. फिर सवाल ये उठता है कि अगर इतना समर्थन मिल ही रहा है तो गैरों की जगह पार्टी के ही पुराने कार्यकर्ताओं को टिकट क्यों नहीं दे रहे? इस पर बीजेपी की सोच साफ है, चुनाव जीतने की क्षमता रखने वाले को ही चुनाव मैदान में उतारना चाहिये. लेकिन इससे भी ज्यादा बीजेपी को इस बात का अहसास है कि कांग्रेस या एनसीपी को खत्म करने के लिए तो उनकी जड़ें उखाड़नी होंगी. खासकर महाराष्ट्र जैसे राज्य में, जिसने मुश्किल से मुश्किल घड़ी में भी कांग्रेस को कभी उखड़ने नहीं दिया. सालों: साल पार्टी के साथ जुडे रहे कांग्रेसी परिवारों को ले आओ तो कांग्रेस और एनसीपी अपने आप कमजोर हो जाएगी. 
बीजेपी से छुआछूत खत्म एक वक्त था कि बीजेपी या जनसंघ से बहुजन समाज के लोग दूर ही रहते थे. सेठजी भटजी की पार्टी कही जाने वाली पार्टी को गोपीनाथ मुंडे ने अपना ओबीसी चेहरा दिया लेकिन, फिर भी मराठा (मराठी नहीं) समाज के लिये कांग्रेसी, समाजवादी विचारधारा को छोड़ बीजेपी में जाना मुश्किल था, बीजेपी उनके लिये अछूत पार्टी थी. लेकिन अब: जब राजनीति मे विचारधारा की दीवारें टूट चुकी हैं, अब मराठा राजनीतिक परिवार से नेताओं का बीजेपी में आना मतलब अब बीजेपी में आना कोई निषेध नहीं रहा. ये बीजेपी की राजनीति के लिये सर्वसमावेषक चेहरा बनने का अच्छा मौका है. 
शिवसेना बीजेपी का बंटवारा वैसे पार्टी बदलने वालों की पहली ख्वाहिश या च्वाइस बीजेपी ही है, लेकिन जब उम्मीद से ज्यादा या कहें कि छप्पर फाड़कर नेता पार्टी में आने लगते हैं तो उनको समाना भी मुश्किल होता है, वो भी तब जब पार्टी गठबंधन मे चुनाव लड़ रही हो. जो ऐलान किया है उसके मुताबिक शिवसेना बीजेपी समसमान सीटों पर चुनाव लडने वाली है. मुश्किल बीजेपी की है, क्योंकि बीजेपी के 123 विधायक हैं और समान सीटों का बटंवारा होने पर उन्हें 10 से 12 ही ज्यादा सीटें मिल सकती हैं. ऐसे में जिन सीटों पर उनके लड़ने की संभावना कम हो वहां पर आने वाले नेताओं को शिवसेना मे भी भेजा जा रहा है. लेकिन इसके बावजूद बीजेपी ये भी देख रही है कि अगर ये मुश्किल सा बंटवारा सफल नहीं हुआ और 2014 की तरह अलग लड़ने की नौबत आई तो इतने लोग हों कि खुद के बल बूते चुनाव जीत सकें. 
लेकिन इसके साथ: साथ ये शरद पवार और कांग्रेस के लिये बुरी खबर है, क्योंकि महाराष्ट्र की राजनीति में उनका दबदबा घटने का अहसास सबको हो रहा है. विपक्ष की राजनीति जो बीजेपी और शिवसेना ने सालोंसाल की, लेकिन उसके बावजूद वो टिके रहे. वहीं दूसरी तरफ सालोंसाल सत्ता में रहने वाले इन कांग्रेसी परिवारों को और पांच साल विपक्ष में ना बैठना पड़े, इसके लिये विरोधी विचारधारा का दामन पकड़ने से भी परहेज नहीं है. 

कांग्रेस अध्‍यक्ष पद की खोज आखिर प्रियंका गांधी तक आकर थम गई! 
कांग्रेस के नए अध्यक्ष के लिए पार्टी के दो बड़े नेताओं शशि थरूर और कैप्टेन अमरिंदर सिंह का प्रियंका के नाम पर सहमती दर्ज करना ये बताता है कि पद पर प्रियंका की नियुक्ति उसी दिन हो गई थी जिस दिन राहुल ने इस्तीफ़ा दिया था और जो भी चल रहा है वो एक फॉर्मेलिटी से ज्यादा कुछ नहीं है. 
शशि थरूर और कैप्‍टन अमरिंदर सिंह ने मिलकर आवाज लगाई है: हमारा नेता कैसा हो, प्रियंका गांधी जैसा हो. इन दो नेताओं को कांग्रेस का सबसे तटस्‍थ नेता कहा जा सकता है, क्‍योंकि इन गांधी परिवार की भक्ति करने का ठप्‍पा नहीं है. और ये दोनों ही अपनी बात कहने के लिए हाई: कमान के इशारे का इंतजार नहीं करते. इन दोनों ही नेताओं ने जिस तरह से पार्टी नेतृत्‍व की जिम्‍मेदारी के लिए गांधी परिवार की ओर रुख किया है, उससे फिर राहुल गांधी के फैसले पर सवाल खड़ा हो गया है. यदि प्रियंका ही आखिरी उम्‍मीद हैं तो कांग्रेस अध्‍यक्ष पद के लिए चुनाव का कितना महत्‍व रह जाता है? 
बिना सिर की कांग्रेस कब तक? लोकसभा चुनाव में मिली हार और उस हार के बाद जिस तरह नैतिक जिम्मेदारी लेते हुए राहुल गांधी ने अपना इस्तीफ़ा दिया. कांग्रेस की मौजूदा स्थिति गंभीर है. कह सकते हैं कि वर्तमान में कांग्रेस पार्टी उस शरीर की तरह बन गई है, जिसके पास सब कुछ है बस सिर का आभाव है. 
प्रियंका गांधी, शशि थरूर, कैप्टेन अमरिंदर सिंह, कांग्रेस, प्रियंका गांधी शशि थरूर और अमरिंदर सिंह का सामने आना और प्रियंका के नाम को लेकर सहमती जताना कई मायनों में दिलचस्प है अतः कल अगर कांग्रेस को भाजपा से मोर्चा लेना है. 2024 के चुनावों के लिए रणनीति बनानी है. तो उसे अपनी इस कमी को दूर कर जल्द से जल्द अपने लिए एक कुशल अध्यक्ष का चयन करना होगा. कांग्रेस की दशा सारे देश के सामने है. दिशा इसे तभी मिल पाएगी जब अध्यक्ष पद को लेकर मचे इस ड्रामे पर अतिशीघ्र विराम लगे. 
कांग्रेस अध्‍यक्ष का चुनाव सिर्फ आदर्श कल्‍पना? हार की जिम्मेदारी लेते हुए राहुल द्वारा मैदान छोड़ने के बाद कई नाम थे जो कांग्रेस अध्यक्ष पद के लिए सामने आए. ये कहना कहीं से भी गलत नहीं है कि एक ऐसी पार्टी जो अपनी कार्यप्रणाली से लगातार गर्त के अंधेरों में जा रही है. उसके अध्यक्ष का चयन महज एक आदर्श कल्पना है. ऐसा इसलिए भी क्योंकि जिस तरह मोदी 2 को पूर्व की सरकार के मुकाबले जनता से समर्थन मिला. साफ हो गया है कि देश की जनता भाजपा और मोदी सरकार पर भरोसा करती है. जैसे हालात हैं साफ ये भी है कि कांग्रेस की स्थिति बाद से बदतर होगी. 
प्रियंका गांधी, शशि थरूर, कैप्टेन अमरिंदर सिंह, कांग्रेस, प्रियंका गांधी माना जा रहा है कि प्रियंका में वो गुण हैं जिनके दम पर डूबती हुई कांग्रेस का कल्याण हो सकता है ऐसे में अगर कांग्रेस अपने अध्यक्ष का चुनाव कर रही है तो वो एक आदर्श कल्पना से ज्यादा और कुछ नहीं है. बाक़ी बात प्रियंका की चल रही है तो जिस लिहाज से वो राजनीति कर रही हैं वो कई मायनों में राहुल गांधी की राजनीति से अच्छी है और ये राहुल गांधी के इस्तीफे के बाद खुद तय हो गया था कि अध्यक्ष की कुर्सी पर प्रियंका ही बैठेंगी. 
गांधी परिवार के बाहर कोई नेता कांग्रेस अध्‍यक्ष बनने की हिम्‍मत जुटा पाएगा? ये सवाल वाकई दिलचस्प है. गांधी परिवार के अलावा जो नेता आज पार्टी में उनकी स्थिति किसी से छुपी नहीं है. बाक़ी बातें पंजाब के कद्दावर मुख्यमंत्री कैप्टन अमरिंदर सिंह के ट्वीट ने स्पष्ट कर दी है. कैप्टेन अमरिंदर ने अपने ट्वीट में कहा है कि INCIndia के रूप में प्रियंका गांधी सबसे योग्य उम्मीदवार हैं. और उन्हें चौतरफा समर्थन मिलेगा. साथ ही कैप्टेन ने थरूर को टैग करते हुए लिखा है कि वो थरूर से सहमत हैं कि प्रियंका में एक करिश्मा है जो रैलियों और पार्टी कार्यकर्ताओं को जोड़ता है. आशा है कि जल्द ही CWC इसपर फैसला लेगी. 
यदि पंजाब के मुख्यमंत्री की इन बातों पर गौर करें तो ये अपने आप ही साफ हो जाता है कि कांग्रेस पार्टी में अध्यक्ष पद के लिए व्यक्ति का गांधी परिवार का होना जरूरी है. यानी ये अपने आप ही साफ हो गया है कि जब पार्टी के बड़े और कद्दावर नेता खुद गांधी परिवार से जुड़े सदस्य का नाम सामने रख रहे हैं तो शायद ही कोई बाहर का नेता इस पद को पाने के लिए हिम्मत जुटा पाए. 
गांधी परिवार का पार्टी में रुतबा और अधिकार क्‍या होगा? इस सवाल का जवाब हमें राहुल गांधी के पिछले कार्यकाल में मिल चुका है. अपने पिछले कार्यकाल में राहुल ने जिस तरह के फैसले लिए हैं उसे 2019 के चुनाव में कांग्रेस पार्टी के खराब प्रदर्शन और हार का एक बड़ा कारण माना जा सकता है. चाहे चौकीदार चोर हो या फिर राफेल जिस तरह राहुल गांधी ने जमीनी मुद्दों को छोड़ के उन मुद्दों को पकड़ा जिनका कोई महत्त्व नहीं था. और इसपर किसी का कुछ न बोलना ये बता देता है कि खुद गांधी परिवार का पार्टी में रुतबा और अधिकार क्या है. 
यानी अगर व्यक्ति गांधी परिवार से है तो उस स्थिति में किसी की मजाल नहीं है कि उसके विरोध में आए और कोई बात कहे. अब क्योंकि प्रियंका के अध्यक्ष बनने पर बात हो रही है. तो पद पाने के बाद प्रियंका भी तबियत से अपने मन की बात कर सकती हैं और क्योंकि वो खुद गांधी परिवार का अहम हिस्सा हैं तो पार्टी के अन्य लोग चुपचाप इनकी बातों को बर्दाश्त कर लेंगे और वो विरला ही होगा जो इनके विरोध में सामने आएगा. 
तो आखिरकार कांग्रेस वर्किंग कमेटी का कोई बाल बांका नहीं कर पाएगा नए अध्यक्ष का चयन या ये कहें कि प्रियंका का अध्यक्ष बनना ये पूरा फैसला कांग्रेस वर्किंग कमेटी के हाथ में है. बात अगर इस कमेटी की हो तो इनमें वो लोग शामिल हैं जिन्होंने राजीव के साथ राजनीति की है. जिन्होंने सोनिया का उदय और उन्हें बढ़ते हुए देखा है. एक ऐसा वर्ग जिसमें सब बुजुर्ग हों सवाल ही नहीं उठता कि वो वर्ग नए लोगों को मौका देगा. ज्ञात हो कि पूर्व में कांग्रेस अध्यक्ष के लिए सचिन पायलट और ज्योतिरादित्य सिंधिया का भी नाम सामने आ चुका है और कहा यहां तक गया था कि क्योंकि देश युवाओं का है CWC में युवाओं को मौका दिया जाएगा. दिलचस्प ये है कि इस विचार को बाद में पार्टी के बुजुर्गों ने पूरी तरह खारिज कर दिया था. ऐसे में अब जब प्रियंका का मुकद्दर ये लोग तय करने वाले हैं तो साफ हो गया है कि इनके अच्छे दिन खत्म होने में अभी लम्बा वक्त लगेगा. 
कांग्रेस के सबसे वरिष्‍ठ और प्रभावशाली नेताओं ने जब प्रियंका गांधी के नाम पर ठप्‍पा लगाना शुरू कर दिया है, तो देखना होगा कि इस पर राहुल गांधी किस तरह प्रतिक्रिया देते हैं. याद रखिए प्रियंका गांधी के नाम को तब आगे बढ़ाया जा रहा है जब राहुल गांधी अपना इस्‍तीफा देते हुए पहले ही साफ कर चुके हैं कि गांधी परिवार का कोई भी सदस्‍य कांग्रेस अध्‍यक्ष पद के लिए दावेदारी नहीं करेगा, और चुनाव निष्‍पक्ष और पारदर्शी ढंग से होगा. 

कांग्रेस की हार के लिए राहुल गांधी कब तक भाजपा को दोषी ठहराएंगे बीते कई दिनों से मीडिया की सुर्ख़ियों में रहने वाले कर्नाटक के मुख्यमंत्री एचडी कुमारस्वामी इस्तीफ़ा दे चुके हैं. कुमारस्वामी के इस्तीफे के साथ एक बार फिर सियासत तेज हो गई है और इसी के साथ कांग्रेस ने भाजपा पर इल्जाम लगाने शुरू कर दिए हैं. 
कर्नाटक में 12 दिनों तक चले लम्बे ड्रामे के बाद आखिरकार कुमारस्वामी को मुख्यमंत्री का पद गंवाना पड़ा. मंगलवार को हुए फ्लोर टेस्ट में जेडीएस और कांग्रेस के गठबंधन को बहुमत प्राप्त न हुआ, नतीजन उनकी सरकार गिर गई. बागी विधायक जिन्होंने सरकार गिराने का काम किया, उस वक़्त मुंबई के भव्य होटलों में ठहरे हुए थे, और फ्लोर टेस्ट में हुए इतनी लम्बी देरी के बावजूद, दोनों पार्टियां उनको मनाने में नाकामयाब साबित हुईं. अब फिर वही: ढाक के तीन पात, कांग्रेस और जेडीएस इलज़ाम मढ़ने उतर गए हैं. सरकार गिरने के बाद पूर्व कांग्रेस अध्यक्ष, राहुल गांधी ने मंगलवार को ट्वीट किया और कहा कि पहले दिन से ही अपने निहित स्वार्थों के चलते कांग्रेस: जेडीएस के इस गठबंधन को अंदर: बाहर से उनके द्वारा टारगेट किया जा रहा था जिन्हें इससे खतरा महसूस हुआ और लगा कि यह गठबंधन उनकी सत्ता पाने की चाह में रोड़े अटका रहा था. उनके लालच की आज जीत हुई. लोकतंत्र, ईमानदारी और कर्नाटक के लोग हर गए. कांग्रेस के पूर्व अध्यक्ष के पास दूसरों पर उंगली उठाने का पूरा अधिकार है पर लीपा पोती के इस खेल में वे यह न भूलें कि यदि आप किसी पर एक उंगली उठाते हैं तो तीन अंगुलियां आप पर ही उठ जाती हैं. 
एचडी कुमारस्वामी, बीएस येद्दियुरप्पा, कर्नाटक, विधानसभा, विश्वास मत में जेडीएस: कांग्रेस के गठबंधन को बहुमत न मिलने के कारण एचडी कुमारस्वामी को अपनी कुर्सी से हाथ धोना पड़ा सबसे पहली बात तो यह कि कांग्रेस और जेडीएस का यह गठबंधन ही नापाक था. चुनाव उपरांत अपने कट्टर दुश्मनों से हाथ मिलाते समय कांग्रेस ने एक बार भी नहीं सोचा कि ऐसा करने से पार्टी को क्या नुक्सान होगा. भाजपा को हराने और सत्ता पाने के लालच में कांग्रेस इतनी लीन थी कि उसने अपनी ही पार्टी के मूल्यों और उसके समर्थकों के विश्वास से मुंह फेर लिया. 2018 के विधानसभा चुनावों में ऐसी 43 सीटें थीं जहां पर कांग्रेस: जेडीएस आमने सामने लड़ रही थीं यानी दोनों ही पहले दूसरे स्थान पर विराजमान थी. 
विधानसभा के नतीजे आने के बाद हुए इस गठबंधन से न जाने कितने ही हारे हुए उम्मीदवारों, कार्यकर्ताओं, समर्थकों और सबसे ज़्यादा वोटरों को चोट पहुंची होगी. क्या तब लालच की जीत नहीं हुई थी? क्या तब लोकतंत्र, ईमानदारी और कर्नाटक के वोटरों की हार नहीं हुई थी? और तो और ये बागी नेता भी कोई बड़ी जीत न दर्ज कर पाए थे. इनमें से चार तो विधायक ऐसे थे जो लगभग एक परसेंट के मार्जिन से जीते थे. आधे से ज़्यादा बागी नेताओं के जीत के मार्जिन 10 प्रतिशत से भी कम थे. दुश्मनों से हाथ मिलाना, कम मार्जिन वाले विधायकों का ध्यान न रखना इस गठबंधन को महंगा पड़ा नतीजन 14 महीनों में ही इस गठबंधन की हवा निकल गई. 
सिर्फ कर्नाटक ही नहीं बाकी बड़े चुनावों में भी कांग्रेस की हार की ज़िम्मेदार भाजपा नहीं वह खुद थी. अब 2019 का लोक सभा चुनाव ही देख लीजिए. राहुल गांधी जिनको न जाने कितने चुनावों से मैं युवा नेता के रूप में देख रहा हूँ 49 वर्ष के हो गए हैं. मेरे पिता जी ही 50 साल के हैं. देश की आधी से ज़्यादा आबादी अभी 29 साल से कम की आयु की है. ऐसे समय में जब युवा शक्ति की बातें हो रही हैं, ग्रैंड ओल्ड पार्टी ने हर बार की तरह इस बार भी बूढ़े नेताओं का ही सहारा लिया. इस बार के हुए लोक सभा चुनावों में कोंग्रेसी नेताओं की औसत आयु 57 वर्ष थी जोकि देश की औसत आयु से लगभग दुगुना है. 
ऐसे में सवाल खड़ा होता है कि क्या कांग्रेस पार्टी के पास युवा शक्ति नहीं? कांग्रेस पार्टी के पास दो युवा पूंजियां हैं: एनएसयूआई और यूथ कांग्रेस. 1960 के दशक में पूर्व प्रधानमंत्री इंदिरा गांधी ने यूथ कांग्रेस की स्थापना की. युवाओं को सामाजिक गतिविधियों में उतारने और दक्षिणपंथी पार्टियों के खिलाफ आवाज़ उठाने के उद्देश्य से उन्होंने इसे बनाया. लेकिन आज के समय में यूथ कांग्रेस शायद ही कभी सामाजिक कार्यों में आगे आते हुए दिखती है. और तो और कांग्रेस पार्टी की यह युवा शाखा उस समय उपहास का पात्र बन गई जब इसके कार्यकर्ताओं की रफाल मामले को लेकर पूछे सवालों में हवा निकल गई. वो भी तब जब उनको दिल्ली में इस मुद्दे पर राष्ट्रीय जुलूस करने के लिए एकत्रित किया गया था. 
कर्नाटक चुनाव हार जाने के बावजूद कांग्रेस ने जिस तरह जेडीएस के कंधे पर चढ़कर सत्‍ता पाई, उसी से उसकी कमजोरी उजागर हो गई थी. एनएसयूआई, जो यूथ कांग्रेस के सामने थोड़ी समझदार दिखाई पड़ती है का कुछ तो बोल बाला है. गत वर्ष ही एनएसयूआई इलाहबाद विश्वविद्यालय के छात्रसंघ चुनावों को जीतने के साथ: साथ राजस्थान और गुजरात में भी जीत दर्ज कर गई थी. लेकिन युवाओं से भरी इस शक्ति का फायदा कांग्रेस नहीं उठा पाती. विद्यार्थी परिषद् से उभरे नेताओं को वह राष्ट्रीय राजनीति का हिस्सा नहीं बनाती और जब वह ऐसा करती है तब तक वे नेता बूढ़े हो चुके होते हैं. 
कर्नाटक के केस में तो पार्टी ने युवाओं का ध्यान खींचने के लिए कुछ किया ही नहीं. कर्नाटक एनएसयूआई और यूथ कांग्रेस के सोशल मीडिया हैंडलों को ही देख लीजिए. उस वक्त में जब कर्नाटक राजनीतिक संकट से जूझ रहा था, कर्नाटक एनएसयूआई अपने अध्यक्ष नीरज कुंदन को ही रीट्वीट करने में लगी हुई थी और यूथ कांग्रेस तो सोशल मीडिया पर दूर दूर तक नज़र नहीं आ रही थी. सिर्फ युवा ही नहीं, पार्टी को आम जनता और अपने वोटरों का दर्द भी दिखाई नहीं देता खासतौर से तब जब वह विपक्ष में है, जबकि उसकी प्रतद्वंद्वी भाजपा अब भी लोगों का विश्वास बटोरने में लगी हुई है. 
कोई ज़माना था जब पेट्रोल के दाम 2 रुपये भी बढ़ते थे तो भाजपा पूरे देश में बढ़ चढ़कर भारत बंध के आयोजन करने में फट से जुट जाती थी. पेट्रोल के दाम जो आज 2014 की तुलना में काफी ज़्यादा हैं, ने आम आदमी को निचोड़ कर रख दिया है लेकिन इसके प्रति विपक्षी कांग्रेस के कानों में जूं तक नहीं रेंगती. अब न ही भारत बंध देखने को मिलते हैं और न ही आम आदमी पर हो रहे ज़ुल्मों को लेकर रोष प्रदर्शन. भाजपा (जो खुद करोड़पतियों की पार्टी है) ने लोगों को यह साबित करने में जद्दोजहद कर दी कि कांग्रेस एक शाही पार्टी है, लेकिन कांग्रेस पार्टी ने इसके खिलाफ मोर्चा खोला तो नहीं और तो और उन्होंने चौकीदार चोर है का नारा भी जप दिया जिससे यह शाही पार्टी वाली इमेज और भी ज़्यादा साफ़ हो गई. इससे यह साफ हो जाता है कि आम आदमी की दुखती रगों पर कांग्रेस पार्टी की नज़रें अब तक न पड़ी हैं. 
कर्नाटक हाथ से गया और गोवा में भी कुछ ऐसे ही आसार लग रहे हैं. और तो और ऐसे समय में जब पार्टी इतने सारे संकटों से जूझ रही है, पार्टी के अध्यक्ष जी ने ही इस्तीफ़ा दे दिया है! कांग्रेस अब कोमा में पड़ी मरीज़ जैसी हो गई है जिसका इलाज राहुल गांधी भी नहीं कर सकते. तो क्या इसके लिए भी भाजपा को ज़िम्मेदार ठहराया जाए? 

कश्‍मीर पर मध्‍यस्‍थता का कहकर ट्रंप ने भारत: पाक समस्‍या को पेंचीदा ही बनाया है
पूरी दुनिया जानती है कि भारत और पाकिस्तान के बीच कश्मीर का मसला कितना पेंचीदा है, लेकिन इसकी गंभीरता को जानने के बावजूद अमेरिकी राष्ट्रपति डोनाल्ड ट्रंप ने ऐसा बयान दिया है जो दोनों देशों के बीच की इस समस्या को और पेंचीदा बना सकता है. 
भारत और पाकिस्तान के बीच कश्मीर एक ऐसी समस्या है, जो सालों से अनसुलझी पड़ी है. दोनों देशों की सरकारें बदलती रहती हैं, लेकिन इसका कोई समाधान नहीं निकल सका है. वैसे समाधान निकले भी तो कैसे, पाकिस्तान लगातार आतंकी गतिविधियों में लिप्त रहता है. भारत की ओर से ये साफ किया जा चुका है कि दोनों देशों के बीच कश्मीर मुद्दे पर तब तक कोई बात नहीं हो सकती है, जब तक पाकिस्तान की ओर से आतंकी गतिविधियां बंद नहीं कर दी जाती हैं. पूरी दुनिया जानती है कि भारत और पाकिस्तान के बीच कश्मीर का मसला कितना पेंचीदा है, लेकिन इसकी गंभीरता को जानने के बावजूद अमेरिकी राष्ट्रपति डोनाल्ड ट्रंप ने ऐसा बयान दिया है जो दोनों देशों के बीच की इस समस्या को और पेंचीदा बना सकता है. 
अमेरिकी राष्ट्रपति डोनाल्ड ट्रंप ने पाकिस्तान के प्रधानमंत्री इमरान खान से मुलाकात के दौरान दावा किया है कि पीएम मोदी ने उनसे कश्मीर मसले पर मध्यस्थता करने का आग्रह किया है. डोनाल्ड ट्रंप ने न जाने क्या सोचकर ये बात कह दी. जबकि भारत ने दावा किया है कि ऐसा कुछ नहीं है. पीएम मोदी ने ट्रंप से ऐसा कोई आग्रह नहीं किया. अब सवाल ये उठता है कि जब पीएम ने ट्रंप से कुछ कहा ही नहीं, तो वह झूठ क्यों बोल रहे हैं? क्या वह खुद को एक सुपरपावर की तरह देखने लगे हैं, जिसके पास हर देश हाथ जोड़े चला आए? या उन्हें ये लगने लगा है कि हर देश अपने विवादों के निपटाने के लिए अमेरिका की मदद चाहता है? डोनाल्ड ट्रंप, पाकिस्तान, इमरान खान, कश्मीर ट्रंप ने दावा किया है कि पीएम मोदी ने उनसे कश्मीर मसले पर मध्यस्थता करने का आग्रह किया है. 
भारत: अमेरिका के संबंधों पर भी पड़ सकता है असर ट्रंप ने इमरान खान से मुलाकात के दौरान जो दावा किया है उससे भारत: पाकिस्तान के बीच कश्मीर समस्या का हल तो नहीं निकलेगा, लेकिन पूर्व राजनयिकों का मानना है कि इस बयान से भारत पाकिस्तान के संबंधों में खटास आ सकती है. भारत में अमेरिका के पूर्व राजदूत रिचर्ड वर्मा ने भी कहा है कि राष्ट्रपति ने अपने बयान से बहुत नुकसान किया है. भारत की ओर से ट्रंप के दावों को खआरिज करते हुए विदेश मंत्रालय के प्रवक्ता रवीश कुमार ने ट्वीट किया है: हमने अमेरिकी राष्ट्रपति के उस बयान को देखा जिसमें उन्होंने कहा है कि यदि भारत और पाकिस्तान रिक्वेस्ट करते हैं तो वे कश्मीर मुद्दे पर मध्यस्थता के लिए तैयार हैं. प्रधानमंत्री नरेंद्र मोदी ने अमेरिकी राष्ट्रपति से इस तरह का कोई अनुरोध नहीं किया है. 
हाफिज सईद पर भी दिया था विवादित बयान हाल ही में पाकिस्तान में मुंबई हमलों के मास्टमाइंड आतंकी हाफिज सईद की गिरफ्तारी हुई थी. उस दौरान डोनाल्ड ट्रंप ने ट्वीट कर के कहा था कि पाकिस्तान ने हाफिज सईद को 10 साल तक खोजने के बाद पकड़ा है. उन्होंने ये भी कहा था कि 2 सालों में अमेरिका ने पाकिस्तान पर आतंकवाद के खिलाफ सख्त कदम उठाने के लिए बहुत दबाव डाला है. यानी सीधे: सीधे कहें तो ट्रंप ये कहना चाहते थे कि हाफिज की गिरफ्तारी की वजह अमेरिका का दबाव है. यानी तब भी वह हाफिज सईद की गिरफ्तारी का क्रेडिट खुद ही लेना चाहते थे. 
भारत हमेशा से इस बात को लेकर स्पष्ट है कि जब तक सीमा पार से आतंकी गतिविधियां और घुसपैठ नहीं रोकी जाती, तब तक कश्मीर को लेकर कोई बात नहीं होगी. ट्रंप ने सब जानते हुए मध्यस्थता की बात कह दी है, जबकि भारत ने ऐसा कोई अनुरोध नहीं किया. हैरानी तो इस बात की है कि उन्होंने पीएम मोदी का नाम लिया और कहा कि उन्होंने ही ट्रंप से अनुरोध किया था, जबकि ऐसा कुछ नहीं है. ट्रंप ने पहले हाफिज सईद को लेकर बयान दिया, जिसमें उनका झुकाव पाकिस्तान की ओर दिखा और अब कश्मीर मुद्दे पर उन्होंने जो कहा है वह भी यही दिखा रहा है कि उनका झुकाव पाकिस्तान की ओर है. अब ये देखना दिलचस्प होगा कि ट्रंप इस मामले पर क्या सफाई देते हैं. हो सकता है कि अगर वह नहीं कहते तो शायद कभी वाकई अमेरिका की मध्यस्थता के जरिए भी इस मामले सुलझाने की कोशिश की जाती, लेकिन ट्रंप के बयान ने मामले को और अधिक पेंचीदा कर दिया है. 

शीला दीक्षित के बाद नए दिल्ली कांग्रेस अध्यक्ष के लिए फैसला 3 फॉर्मूले पर! 
दिल्ली कांग्रेस जल्द ही शीला दीक्षित को श्रद्धांजलि देने के लिए एक बड़ा कार्यक्रम रखने वाली है जिसमें कांग्रेस के शीर्ष नेता शामिल होंगे. माना जा रहा है कि उसके बाद ही दिल्ली कांग्रेस के नए अध्यक्ष का नाम तय किया जाएगा. 
दिल्ली की पूर्व मुख्यमंत्री और दिल्ली कांग्रेस की मौजूदा अध्यक्ष शीला दीक्षित के निधन के बाद दिल्ली कांग्रेस का नया मुखिया कौन होगा इस बात की चर्चाएं शुरू हो गई हैं. सूत्रों के मुताबिक दिल्ली में अध्यक्ष की कमान किसी अनुभवी चेहरे को ही सौंपी जाएगी दिल्ली में तीन फार्मूले के तहत नया अपॉइंटमेंट होगा. 
पहला फॉर्मूला: तीनों कार्यकारी अध्यक्षों को हटाकर केवल एक प्रेसिडेंट बनाया जाए. अगर ऐसा होता है तो किसी अनुभवी को ही मौका दिया जाएगा. इस फॉर्मूले की संभावना इस वजह से ज्यादा है क्योंकि तीन कार्यकारी अध्यक्ष बनाने वाला फॉर्मूला दिल्ली में कुछ खास सफल नहीं हुआ, उल्टा दिल्ली कांग्रेस में गुटबाजी बढ़ गई. दिल्ली में शायद ही कोई ऐसा मौका होता था जब तीनों कार्यकारी अध्यक्ष एक साथ नजर आते थे. ज्यादातर बैठकों या फिर विरोध प्रदर्शन के कार्यक्रमों में भी तीनों अध्यक्ष अपना: अपना गुट लेकर नजर आते थे. शीला दीक्षत की मौत के बाद दिल्ली की कमान किसी अनुभवी को ही सौंपी जाएगी. 
दूसरा फार्मूला: तीनों वर्किंग प्रेसिडेंट को बनाए रखते हुए बगैर किसी प्रेसिडेंट के केवल दिल्ली प्रभारी पीसी चाको के नेतृत्व में चुनाव तक काम चलाया जाए. इस बात की भी संभावना अच्छी खासी है क्योंकि दिल्ली में कुछ ही महीने बाद विधानसभा के चुनाव हैं. ऐसे में बड़ा फेरबदल नुकसानदेय साबित हो सकता है. दिल्ली में शीला दीक्षित और पीसी चाको के बीच का टकराव किसी से छिपा नहीं है. ऐसे में केंद्रीय नेतृत्व पीसी चाको पर पूरी तरह से भरोसा जताते हुए उनको एक मौका दे सकता है. हालांकि चाको दिल्ली प्रभारी हैं ऐसे में वह अध्यक्ष की कुर्सी पर नहीं बैठेंगे लेकिन वो मॉनिटरिंग का काम बखूबी निभा सकते हैं. 
तीसरा फार्मूला: इस फार्मूला के तहत शीला दीक्षित की तरह ही किसी नए बेहद वरिष्ठ नेता को दिल्ली कांग्रेस अध्यक्ष की कमान सौंपी जा सकती है जिनके सहयोगी के तौर पर तीनों कार्यकारी अध्यक्ष काम करेंगे. लेकिन इस फॉर्मूले में बनने वाले नए अध्यक्ष को भयंकर गुटबाजी से जूझना पड़ सकता है. दरअसल दिल्ली कांग्रेस अब तीनों ही कार्यकारी अध्यक्षों के खेमे में पूरी तरह से बंट चुकी है. ऐसे में नए अध्यक्ष को तीनों ही गुटों को सहेज कर संगठन चलाना होगा जो आसान काम कतई नहीं है. हालांकि इन सब में से पहले फॉर्मूले की संभावनाएं सबसे ज्यादा हैं क्योंकि शीला दीक्षित की ज्यादा उम्र को देखते हुए ही तीन कार्यकारी अध्यक्ष बनाए गए थे और अब जब एक नई नियुक्ति करनी पड़ेगी तो दिल्ली कांग्रेस के पास किसी एक को प्रेसिडेंट चुनने का ऑप्शन होगा. सबसे ज्यादा संभावना इस बात की भी बन रही है कि किसी ऐसे नेता को ही अध्यक्ष बनाया जाएगा जो पहले भी अध्यक्ष के पद पर काम कर चुका हो. इनमें रेस में जो नाम चल रहे हैं उनमें जयप्रकाश अग्रवाल, सुभाष चोपड़ा, अरविंदर सिंह लवली और अजय माकन जैसे नाम हैं. 
दिल्ली कांग्रेस जल्द ही शीला दीक्षित को श्रद्धांजलि देने के लिए एक बड़ा कार्यक्रम रखने वाली है जिसमें कांग्रेस के शीर्ष नेता शामिल होंगे. माना जा रहा है कि उसके बाद ही दिल्ली कांग्रेस के नए अध्यक्ष का नाम तय किया जाएगा. 
बीते दिनों दिल्ली कांग्रेस में जिस तरह से गुटबाजी सामने आई थी उसको देखते हुए ऑल इंडिया कांग्रेस कमेटी के लिए नए अध्यक्ष को चुनना आसान नहीं होगा. क्योंकि दिल्ली में विधानसभा चुनाव के लिए अब केवल 6 महीने बचे हैं, ऐसे में ज्यादा बड़ी फेरबदल दिल्ली कांग्रेस के लिए नुकसानदायक भी साबित हो सकती है. 

कांशीराम के ख्वाब पर माया का मोह हावी! 
ज्योतिराव फूले, बाबा भीमराव आंबेडकर, छत्रपति शाहू की तरह दलितों को मुख्यधारा में शामिल करने के ख्वाब को कांशीराम ने आगे बढ़ाया और मायवती इसे आगे बढ़ाएंगी इस उम्मीद के साथ उन्हें अपना उत्तराधिकारी बनाया. लेकिन तीन दशक से पहले ही मायावती ने उनके ख्वाबों को श्रृद्धांजलि दे दी. 
ताज कॉरीडोर का मामला हो या आय से अधिक संपत्ति का मामला, महात्मा बुद्ध, कांशीराम, गाड़गे महाराज, कबीरदास, संत रविदास या फिर इन सबसे भी आगे खुद की मूर्तियां बनवाने का मसला हो, कई बार उनका दामन भ्रष्टाचार के छींटों से दागदार हुआ. लेकिन 23 जून 2019 को जब उन्होंने अपने भाई आनंद और भतीजे आकाश को पार्टी के प्रमुख पद सौंपे तो दलितों की एकमात्र पार्टी के दामन पर कांशी की माया ने परिवारवाद का धब्बा भी लगा दिया. तो क्या जिस चमचा युग का जिक्र कांशीराम ने अपनी किताब एन एरा ऑफ स्टूजेज में किया था, उसको मायावती ने एक कदम आगे बढ़ा दिया? तो क्या मायावती अब सिर्फ एक नेता हैं, दलितों की मसीहा नहीं! 
परिवारवाद की विषबेल से कांशी की माया विषैली हो गई कांशीराम ने ठीक 24 साल पहले उत्तर प्रदेश की एक सभा में लोगों को संबोधित करते हुए कहा था, मैं काफी समय से उत्तर प्रदेश में बहुत कम आ रहा हूं. लेकिन खुशी की बात है कि मेरी इस गैरहाजिरी को कुमारी मायावती ने मुझे महसूस नहीं होने दिया. कांशीराम ने अपने किसी सगे संबंधी को अपना उत्तराधिकारी बनाने की जगह मायावती को अपना उत्तारधिकारी घोषित किया. वंचित तबके की सियासत को वंशवाद या परिवारवाद से परे रखकर कांशीराम ने एक मिसाल पेश की. ज्योतिराव फूले, बाबा भीमराव आंबेडकर, छत्रपति शाहू की तरह दलितों को मुख्यधारा में शामिल करने के ख्वाब को कांशीराम ने आगे बढ़ाया और मायवती इसे आगे बढ़ाएंगी इस उम्मीद के साथ उन्हें अपना उत्तराधिकारी बनाया. लेकिन तीन दशक से पहले ही मायावती ने उनके ख्वाबों को श्रृद्धांजलि दे दी. 
कांशीराम ने अपने किसी सगे संबंधी के बजाए मायावती को अपना उत्तारधिकारी घोषित किया जब मायावती अपने भाई आनंद और भतीजे आकाश को पार्टी की अहम जिम्मेदारियां सौंप रहीं थी उसी वक्त राम का ख्वाब दम तोड़ रहा था. कांशीराम के करीबी उन्हें प्यार से राम भी कहते थे. 23 जून, 2019 को भतीजे आकाश आनंद को उन्होंने बहुजन समाज पार्टी (बसपा) का राष्ट्रीय संयोजक और भाई आनंद को राष्ट्रीय उपाध्यक्ष घोषित किया. 
माया मोह में पड़ती गईं और कांशी का ख्वाब टूटता गया चार बार उत्तर प्रदेश की मुख्यमंत्री रह चुकीं मायावती ने 2007 से 2012 तक अपना कार्यकाल पूरा किया. लेकिन 2012 के बाद हुए विधानसभा चुनाव में मायावती लगातार प्रदेश की सियासत से अपनी पकड़ खोती गईं. 2017 में तो प्रदेश में एक भी सीट पर उनकी पार्टी जीत दर्ज नहीं करा सकी. हालांकि 2019 के लोकसभा चुनाव में समाजवादी पार्टी (सपा) के साथ गठजोड़कर 10 सीटों पर कब्जा करने में सफल रहीं. सियासत के जानकारों ने जैसे कयास लगाए ठीक वैसा ही हुआ. इधर सीटें मिलीं उधर गठबंधन टूटने लगा. आखिरकार मायावती ने कई आरोप लगाने के बाद अपने भतीजे को बाय: बाय कह दिया. 
दलितों की मसीहा बनने से लेकर भ्रष्टाचार में नाम उछलने तक तक मायावती का सफर अब उन्हें इस मोड़ पर ले आया है कि वे दलितों के उस श्रेणी के नेताओं में शामिल हो गईं जिन्हें कभी कांशीराम ने चमचा कहा था. रामविलास पासवान और जगजीवन राम को कांशीराम ने चमचा नेता की श्रेणी में रखा था. ये ऐसे नेता थे जो दलित तो थे लेकिन मुख्यधारा की राजनीति में जाने के बाद यह बहुसंख्यक नेताओं के पिछलग्गू बन गए यानी चमचा बन गए. 
भतीजे आकाश आनंद को मायावती ने बसपा का राष्ट्रीय संयोजक और भाई आनंद को राष्ट्रीय उपाध्यक्ष घोषित किया दर असल 24 सितंबर 1984 को कांशीराम ने एक किताब प्रकाशित की, एन एरा ऑफ स्टूजेज या चमचा युग. पूना पैक्ट होने के ठीक 50 साल बाद. पूना पैक्ट जिसने गांधी को दलितों का खलनायक बना दिया. दरअसल दलित समुदाय को इसी दिन अपने वास्तविक प्रतिनिधि चुनने के अधिकार से वंचित किया गया था. हिंदुओं द्वारा नामित प्रतिनिधियों को दलितों पर थोपा गया. ये थोपे गए प्रतिनिधि हिंदुओं के औजार या चमचे के रूप में कार्य करने करने लगे. कांशीराम का मानना था कि 24 सितंबर 1932 से दलितों को चमचा युग में ढकेल दिया गया. चमचा युग के पचास वर्ष पूरे होने पर कांशीराम ने अपनी किताब प्रकाशित कर एक बार फिर दलितों को याद कराया कि कैसे ऊंची जाति के लोगों ने उनके हक पर हमला बोला, कैसे राष्ट्रपिता कहलाने वाले महात्मा गांधी भी दलितों के खिलाफ उठ खड़े हुए. 
दरअसल आंबेडकर ने पूना पैक्ट में दलितों को दो मतों का अधिकार और हिंदुओं से अलग दलित उम्मीदवार के निर्वाचन के हक के लिए आंदोलन छेड़ रखा था. आंबेडकर के आंदोलन का ही असर था कि पूना पैक्ट में लगभग उनकी इस मांग को मान भी लिया गया. लेकिन तभी महात्मा गांधी ने भीमराव की इस मांग के खिलाफ आमरण अनशन छेड़ दिया. आंबेडकर गांधी के आमरण अनशन के सामने कमजोर पड़ गए और मांग छोड़ दी. 
उस समय गांधी का प्रभाव समाज पर बहुत ज्यादा था. अगर गांधी आमरण अनशन नहीं छोड़ते तो समाज में एक नया आंदोलन छिड़ सकता था. ऐसे में आंबेडकर के सामने झुकने के सिवाए कोई विकल्प नहीं था. लेकिन मायावती के सामने दलितों का उद्धार करने और वंशवाद की राजनीति के खिलाफ आंदोलन करने का मौका था, जिसे माया ने राजनीतिक और संबंधों के मोह में पड़कर खो दिया. 

कर्नाटक केस सिर्फ स्टेट पॉलिटिक्स नहीं, देश के विपक्ष की तस्वीर है! 
कर्नाटक में भी विपक्षी एकता का वही हाल हुआ है जो 2019 के आम चुनाव में हुआ. बेंगलुरू से शुरू हुई विपक्षी एकजुटता की कहानी कर्नाटक विधानसभा में कुमारस्वामी के विश्वासमत गंवाने के साथ ही खत्म हो गयी है. 
कर्नाटक में जो कुछ हुआ है उसमें कोई नयी बात सामने आ रही है क्या? कर्नाटक भी विपक्ष की राष्ट्रीय राजनीति का आखिरी उत्पाद है जिसकी नींव मई, 2018 में बेंगलुरू में पड़ी थी. मौका था जेडीएस नेता एचडी कुमारस्वामी के शपथग्रहण का. 
कर्नाटक में परदा गिरने के बाद जो कहानी सुनी जा रही है: वो बिलकुल वैसी ही है जो तस्वीर 2019 के आम चुनाव में देखने को मिली थी. विपक्षी एकता की एक तस्वीर 2015 के बिहार चुनाव में देखने को मिली थी, दूसरी तस्वीर कर्नाटक में कुमारस्वामी के शपथग्रहण के मौके पर और तीसरी तस्वीर उत्तर प्रदेश के कैराना उपचुनाव में: विपक्ष ने जैसा कर्म किया, फल भी उसे बिलकुल वैसा ही मिला है. दिल्ली से बेंगलुरू तक सूरत: ए: हाल बिलकुल एक ही है. 
वैदिक काल में वनवास खत्म होने में 14 साल लग जाते हैं, लेकिन कर्म के प्रधान होने पर कलियुग में ये 14 महीने में भी भी खत्म हो सकता है: राजनीति के हर तिकड़म के महारत हासिल कर चुके बीजेपी नेता बीएस येदियुरप्पा ने कर्नाटक में इसे साबित कर दिखाया है. येदियुरप्पा ने कर्नाटक में विपक्षी एकता को वैसे ही ध्वस्त कर डाला है जैसे आम चुनाव में मोदी: शाह की जोड़ी ने पूरे देश में. 
14 महीने में विपक्षी एकता का वनवास मई, 2018 में जेडीएस नेता एचडी कुमारस्वामी का शपथग्रहण समारोह विपक्षी राजनीति के हिसाब से बड़ा मौका साबित हुआ. बेंगलुरू के उस आयोजन से पहले और उसके बाद कभी भी विपक्षी नेताओं की जमघट नहीं देखने को मिली. सोनिया मायावती की हंसती: मुस्कुराती तस्वीरें सोशल मीडिया पर पहुंचते ही वायरल हो गयीं: लगा जैसे 2019 के लोक सभा चुनाव में विपक्ष की जमघट ऐसी ही हुआ करेगी और नतीजे आने के बाद सभी यूं ही एक: दूसरे के गले मिलते नजर आएंगे. आगे वैसा कुछ भी नहीं हुआ. 
कुछ होने को क्या कहा जाये ढाई दशक पुरानी दुश्मनी भुलाकर मायावती ने अखिलेश यादव से हाथ मिलाया और मैनपुरी में मुलायम सिंह यादव के साथ मंच शेयर करते हुए समाजवादी पार्टी के लिए वोट भी मांगा. यहां तक कि प्रधानमंत्री नरेंद्र मोदी को फर्जी और मुलायम सिंह यादव को पिछड़ों का असली नेता तक बता डाला: लेकिन सोनिया गांधी की कांग्रेस को सपा: बसपा गठबंधन के आस पास फटकने तक नहीं दिया. गनीमत यही रही कि कांग्रेस के नाम पर अमेठी और रायबरेली की दो सीटें छोड़ दीं: लेकिन कांग्रेस सोनिया की सीट ही बचा पायी क्योंकि राहुल गांधी अमेठी से हार गये. 
अफसोस! चेहरे की इन मुस्कुराहटों की उम्र महज 14 महीने ही थी. कर्नाटक के इस जमावड़े के बाद यूपी के कैराना में उपचुनाव हुआ. गोरखपुर और फूलपुर चुनाव जीत चुके अखिलेश यादव और मायावती ने कैराना में भी हाथ मिलाये रखा: और नतीजा भी विपक्ष के ही पक्ष में आया. खास बात ये रही कि गोरखपुर और फूलपुर में उम्मीदवार उतारने वाली कांग्रेस सहित सारे विपक्षी दलों ने विपक्षी प्रत्याशी को ही सपोर्ट कर दिया था. 
ऐसा लगा था कि कैराना उपचुनाव कर्नाटक में दिखी विपक्षी एकजुटता का पड़ाव होगा, लेकिन वो मंजिल ही साबित हुआ. विपक्षी नेताओँ ने मीटिंग तो खूब कीं, लेकिन बात कैराना से आगे नहीं बढ़ सकी. नतीजा ये हुआ कि बीजेपी पहले से भी ज्यादा सीटें जीत कर दोबारा सरकार बनाने में कामयाब रही. विपक्षी एकता की डोर इतनी कमजोर क्यों? विपक्षी एकजुटता की जितनी मजबूत डोर बेंगलुरू में नजर आयी थी वैसी न तो कोलकाता रैली, न पटना रैली और न ही दिल्ली रैली में कभी देखने को मिली. हर बार कोई न कोई नेता विपक्षी रैली से दूरी बना ले रहा था. 
मायावती तो कर्नाटक में चुनावी गठबंधन के चलते भी मंच पर मौजूदगी दर्ज करा रही थीं, लेकिन उसके बाद न तो वो ममता बनर्जी की कोलकाता रैली में पहुंचीं, न ही अरविंद केजरीवाल द्वारा आयोजित दिल्ली की रामलीला मैदान रैली में. खैर, मायावती तो लालू प्रसाद की पटना रैली में भी नहीं पहुंची थीं. सोनिया गांधी और राहुल गांधी लालू की पटना रैली में पहुंचे तो नहीं थे, लेकिन संदेश जरूर भिजवाया था. वैसा ही रवैया कोलकाता के ब्रिगेड परेड ग्राउंड की रैली को लेकर भी किया. दिल्ली में राहुल गांधी विपक्षी नेताओं से शरद पवार के घर पर तो मिले लेकिन रैली में झांकने तक नहीं गये. आखिर विपक्षी एकता की डोर इतनी कमजोर क्यों साबित होती है? 
आम चुनाव के दौरान विपक्ष के मजबूत होने की कौन कहे, देश के कम ही हिस्से ऐसे रहे होंगे जहां दूसरे दलों के छोटे ही क्या बड़े बड़े नेताओं ने बीजेपी का दामन नहीं पकड़ा होगा. बालाकोट एयर स्ट्राइक के बाद तो जैसे विपक्षी दलों के नेताओं के बीजेपी ज्वाइन करने की रेस चल रही थी: और भगवा ओढ़ते ही सभी के जबान से एक ही बात निकलती: सर्जिकल स्ट्राइक को लेकर वो अपनी पुरानी पार्टी के नेता के व्यवहार से बेहद दुखी हुए इसलिए राष्ट्रवाद की राजनीति का हिस्सा बनने के लिए बीजेपी में शामिल हुए हैं. 
ध्यान से देखिये तो जिस तरह दूसरे दलों से नेता बीजेपी में शामिल होते जा रहे थे, वही सिलसिला जारी है या कहें कि आगे बढ़ता जा रहा है. कर्नाटक में जो हुआ है वो वैसा ही है जैसा गोवा में हुआ है. तेलंगाना में हुआ है या आंध्र प्रदेश से आने वाले टीडीपी के राज्य सभा सांसदों ने कर दिखाया है. पश्चिम बंगाल में भी टीएमसी के नेता भी तो वैसे ही बीजेपी ज्वाइन करते जा रहे हैं. 
राजनीतिक दृष्टि तो यही कह रही है कि कर्नाटक में बीजेपी की वापसी के लिए भी वही फैक्टर जिम्मेदार है जिसकी वजह से मोदी सरकार सत्ता में वापसी करने में कामयाब रही: बिलकुल देश के सभी विपक्षी दल और उनके मतभेद या महत्वाकांक्षा. पूरे देश में विपक्षी दल लगातार आपस में लड़ते रहे और तमाम आलोचनाओं के बावजूद आम चुनाव में बीजेपी ने न सिर्फ जीत हासिल की बल्कि प्रदर्शन में भी काफी सुधार कर लिया. विश्वासमत में हार के बाद कुमारस्वामी जितना बीजेपी को बुरा भला कह रहे थे उतना ही खुद की किस्मत को भी कोस रहे थे. ऐसा भी तो नहीं कि कांग्रेस और जेडीएस को ये नुकसान अचानक हुआ है. 
आम चुनाव में भी क्या हुआ राहुल गांधी ने तो सिर्फ मध्य प्रदेश और राजस्थान में कांग्रेस नेताओं के परिवारवाद का मुद्दा उठाया, लेकिन कर्नाटक में भी तो वही चल रहा था. कमलनाथ जहां अपने बेटे को चुनाव जिताने में कामयाब रहे, वहीं अशोक गहलोत चूक गये. कर्नाटक में तो उससे भी बुरा हुआ कांग्रेस के बडे नेता मल्लिकार्जुन खड्गे तो बेटे के चक्कर में खुद ही चुनाव हार गये. हुआ ये कि मल्लिकार्जुन खड्गे के बेटे के चलते जिस कांग्रेस विधायक को कुमारस्वामी सरकार में जगह नहीं दी गयी: वो बीजेपी ज्वाइन कर मल्लिकार्जुन खड्गे से लड़ा और चारों खाने चित्त कर दिया. 
विपक्षी नेताओं के तीसरा मोर्चा खड़ा करने की कवायद बीते साल के आम चुनावों में भी देखी जाती रही है. पहले ये काम कभी मुलायम सिंह यादव तो कभी कोई और नेता किया करता रहा, इस बार एन. चंद्रबाबू नायडू और के. चंद्रशेखर राव के साथ साथ ममता बनर्जी, शरद पवार, एचडी देवगौड़ा जैसे नेता भी लगे रहे: लेकिन हर साल की तरह 2019 में भी वही हुआ: ढाक के तीन पात. कर्नाटक की कहानी भी उससे किसी भी मायने में अलग नहीं है. 

राजनीति, परिवारवाद मगर देश बर्बाद! 
यादव परिवार से पहले गांधी परिवार, शिवसेना, इंडियन नेशनल लोकदल, अकाली दल और द्रमुक में परिवार के सदस्यों के बीच राजनीतिक वर्चस्व को लेकर समय: समय पर कलह छिड़ी, फलस्वरूप परिवारों में विभाजन हुआ. 
यादव परिवार मुलायम सिंह के परिवार में तेज होता सत्ता संघर्ष परिवारवाद का नतीजा है. मुलायम परिवार अकेला कोई अपवाद नहीं है. इससे पहले भी परिवारवाद ने कई परिवारों को बांटा है मुलायम परिवार में भी यही हो रहा है, हाल फिलहाल के लिए शायद यह तूफान शांत हो भी जाए लेकिन विभाजन का बीज पड़ चुका है. बीज पौधे का रूप कब धारण करेगा यह तो समय ही बताएगा? वर्तमान में मुलायम सिंह यादव की तीसरी पीढ़ी राजनीति में है. परिवार के २० सदस्य राजनीति में हैं और यह देश का सबसे बड़ा राजनैतिक परिवार हैं. 
यादव परिवार से पहले गांधी परिवार, शिवसेना, इंडियन नेशनल लोकदल, अकाली दल और द्रमुक में परिवार के सदस्यों के बीच राजनीतिक वर्चस्व को लेकर समय: समय पर कलह छिड़ी, फलस्वरूप परिवारों में विभाजन हुआ. वंशवाद के नाम पर गांधी परिवार को सबसे ज्यादा कोसा जाता रहा है, जबकि यह सच है कि दूसरे दलों में परिवारवाद: मुलायमसिंह परिवार: लालू यादव, करूणानिधि परिवार, शरद पवार का परिवार, प्रकाश सिंह बादल परिवार, राम विलास पासवान का परिवार, ठाकरे परिवार, इन परिवारों में कुछ ज्यादा ही फैल गया है. बाल ठाकरे के भतीजे राज ठाकरे ने जिस तरह शिवसेना से अलग होकर अपना अलग दल बनाया उसी तरह का काम अकाली दल से अलग होकर मनप्रीत बादल ने भी किया. एक समय एनटी रामाराव की ओर से स्थापित तेलुगु देशम में भी ऐसा हुआ था. 
भारत में परिवारवाद की राजनीति के अहम चेहरे इन्होंने झेला है परिवारवाद का दंश: 
गांधी परिवार गांधी परिवार में झगड़ों की शुरुआत 1974 में सोनिया गांधी और मेनका गांधी के आने के बाद शुरू हुई. 1980 में संजय गांधी की मृत्यु के बाद पारिवारिक लड़ाई बढ़ती ही चली गई और मार्च 1982 में अंततोगत्वा मेनका गांधी ने इंदिरा गांधी परिवार को छोड़ दिया. 1984 में इंदिरा गांधी की हत्या की बाद लोकसभा चुनाव में मेनका अपने जेठ के खिलाफ अमेठी से खड़ी हो गईं. तब से अब तक परिवार में दरार नहीं भर पाई है. सोनिया गांधी कांग्रेस की अध्यक्ष हैं, तो मेनका मोदी सरकार में मंत्री पद पर हैं, और उनका बेटा वरुण गांधी भी बीजेपी सांसद है. 
ठाकरे परिवार शिव सेना प्रमुख बाल ठाकरे ने चार दशक तक मुंबई पर राज किया, उनके एक इशारे पर पूरा मुंबई शहर थम जाता था. दरअसल जीवन के अंतिम दिनों मै वे भी पुत्रमोह से ग्रसित हो गए, नतीजा पार्टी का विभाजन. ऐसा कहा जाता है कि बाल ठाकरे की असली विरासत के हकदार उनके भतीजे राज ठाकरे थे, लेकिन उन्होंने शिवसेना की जिम्मेदारी अपने सबसे छोटे बेटे उद्धव ठाकरे को दे दी. बाल ठाकरे का यह कदम अप्रत्याशित था. इसके बाद 2005 में राज ठाकरे ने शिवसेना से इस्तीफा दे दिया और अपनी पार्टी महाराष्ट्र नवनिर्माण सेना (मनसे) बना ली. राज ठाकरे का काम करने का तरीका और उनकी भाषण शैली अपने चाचा बाल ठाकरे जैसी है, जबकि उद्धव शांत स्वभाव के हैं. हाल ही में बाल ठाकरे के वारिस उद्धव ठाकरे ने मातोश्री में महाराष्ट्र नवनिर्माण सेना के प्रमुख राज ठाकरे के साथ लंच पर बातचीत की. चचेरे भाई के साथ शिवसेना प्रमुख की बैठक घंटे भर चली. माना जा रहा है कि आने वाले बीएमसी चुनावों में इस मुलाकात का रंग और उभर कर सामने आएगा. 
यहां भी जारी है पारिवारिक क्लेश करुणानिधि परिवार पिछले कुछ सालों से करूणानिधि परिवार भी परिवारवाद के अवसाद से गुजर रहा है. झगड़ा करुणानिधि का राजनीतिक वारिस कौन हो इस को लेकर है. करुणानिधि और दयालु अम्मल के बेटे अलागिरि और स्टालिन के बीच तलवारें इस बात को लेकर खिंचीं हैं कि आने वाले दिनों में वही अपने पिता की गद्दी संभालेंगे. सत्ता की दूसरी डोर है रजाती अम्मल की बेटी कनिमोड़ी के पास. दयानिधि मारन डीएमके की राजनीति की तीसरी धुरी हैं. वो करुणानिधि के पोते और मुरासोली मारन के बेटे हैं. खानदान में सत्ता का संघर्ष इस कदर बढ़ गया है कि पिछले विधान सभा चुनावों में करूणानिधि ने अपने को ही मुख्यमंत्री पद का दावेदार घोषित करना पड़ा. करुणानिधि की मुसीबत यह है कि ना ही वो बेटी का त्याग कर सकते हैं और ना ही दोनों बेटों का. 
बादल कुनबा पंजाब की राजनीति में बादल कुनबा छाया हुआ है. प्रकाश सिंह बादल मुख्यमंत्री हैं, तो बेटा उपमुख्यमंत्री, बहू केंद्र में मंत्री है. दामाद राज्य मंत्री, बेटे का साला मंत्री है. देश में इतने मंत्री पद वाला दूसरा परिवार फिलहाल नहीं है. बादल कुनबे में भी जीजा: साले के बीच पिछले कुछ समय से तकरार चल रही है. आलम यह है कि मुख्यमंत्री बादल ने उन्हें पद छोड़ने के धमकी तक दे दी थी, विक्रम सिंह मजीठिया पंजाब के उपमुख्यमंत्री सुखबीर सिंह बादल के साले और केंद्रीय मंत्री हरसिमरत कौर के भाई हैं. 
एक अध्ययन की मुताबिक न्यूयार्क यूनिवर्सिटी में पॉलिटिकल साइंस की प्रोफेसर डॉ कंचन चंद्रा ने मौजूदा लोकसभा के सदस्यों का अध्ययन किया. इसके मुताबिक, मौजूदा लोकसभा में 22 फीसदी सदस्य राजनीतिक परिवारों से हैं. इनमें भाजपा के 15 फीसदी, कांग्रेस के 48 फीसदी, समाजवादी पार्टी के 100 फीसदी लोकसभा सदस्य परिवादवाद से जुड़े हुए हैं. वर्तमान लोक सभा में 35 राजनीतिक दल संसद में हैं, जिनमें से 13 के लीडर पारिवारिक उत्तराधिकारी हैं. उपरोक्त आंकड़ों से सहज ही यह अनुमान लगाया जा सकता है कि राजनीतिक परिवार के सदस्यों और एक आम नागरिक के लोकसभा या विधानसभा में चुन कर जाने का मौका मिल पाने की संभाव्यता में कितना अंतर हो सकता है. वह भी खास कर तब, जब इन 35 राजनीतिक दलों में 24 दल परिवार नियंत्रित हों. 
पैट्रिक फ्रेंच ने 2009 की स्टडी पैट्रिक फ्रेंच की स्टडी के मुताबिक, 2009 की लोकसभा में 29 फीसदी संसद सदस्य राजनीतिक परिवार से जुड़े हुए थे. करीब 70 फीसदी महिला सांसद राजनीतिक परिवारों की थीं. यही नहीं, इनमें से 27 लोकसभा सदस्य राजनीतिक परिवारों की तीसरी या चौथी पीढ़ी के थे. 

जम्मू कश्मीर में BJP पहले तिरंगा फिर भगवा फहराने की तैयारी में
केंद्र में सत्ताधारी बीजेपी जम्मू कश्मीर में आर: पार की जंग के लिए उतर रही है. पहली कोशिश तो उसकी संगठन की मजबूती है, ताकि अपने बूते सरकार बनाने की स्थिति बन पड़े. वैसे महबूबा मुफ्ती के साथ एक बार फिर कुछ समीकरण बनते लग रहे हैं. 
जम्मू कश्मीर में गठबंधन सरकार भले ही फेल हो गयी हो, लेकिन बीजेपी तो फायदे में ही रही. बेमेल गठबंधन बताये जाने के बावजूद बीजेपी ने बड़प्पन दिखाते हुए पीडीपी के साथ सरकार बनायी: और जब पीडीपी कहीं की नहीं रह गयी तो समर्थन वापस ले लिया. समर्थन वापसी को लेकर भी बीजेपी ने सारी तोहमत पीडीपी के ऊपर जड़ दी. ये बताने के लिए भी बीजेपी अध्यक्ष अमित शाह, श्यामा प्रसाद मुखर्जी की पुण्यतिथि पर जम्मू पहुंचे: और वहीं से राष्ट्रवाद का अलख जगाया. 23 जून 2018 को जम्मू कश्मीर से अमित शाह ने कोलकाता को ऐसा जोड़ा कि आम चुनाव में पश्चिम बंगाल में पांव जमाते हुए सत्ता में बीजेपी की दोबारा वापसी करा दी: अब बारी जम्मू कश्मीर की है. लोक सभा के साथ जम्मू कश्मीर विधानसभा का चुनाव न कराने को लेकर विपक्षी राजनीतिक के निशाने पर रही बीजेपी तैयारियों में युद्ध स्तर पर जुट चुकी है. 
अब तक जो संकेत मिल रहे हैं वे तो यही बता रहे हैं कि बीजेपी पहले सूबे में तिरंगा फहरा कर माहौल बनाना चाहती है और उसके बाद भगवा लहराने की कवायद शुरू करना चाहती है: ये मिशन कश्मीर कुछ अलग लग रहा है. सवाल है कि बीजेपी आर पार की लड़ाई बीजेपी इस बार अकेले लड़ेगी या फिर महबूबा मुफ्ती के साथ कोई चुनावी समझौता होने वाला है? 
अबकी बार जम्मू कश्‍मीर में कैसी सरकार? 2019 के आम चुनाव में बीजेपी को जम्मू कश्मीर से 17 लाख वोट मिले थे: और यही वजह है कि पार्टी ने जब सदस्यता अभियान शुरू किया तो राज्य में इतने ही सदस्य बनाने का लक्ष्य रख दिया. जम्मू कश्मीर में बीजेपी के पहले से 5 लाख सदस्य थे, इसलिए ताजा सदस्यता अभियान के दौरान 12 लाख ही नये सदस्य बनाने हैं. बीजेपी का कहना है कि कश्मीर घाटी में 1 लाख सदस्य बनाने का रिकॉर्ड कायम हुआ है: और इसका जश्न 15 अगस्त को मनाये जाने की तैयारी चल रही है. जश्न के तहत बीजेपी के पंचायत प्रमुख अपने अपने इलाके में तिरंगा फहराएंगे और उन्हें इस दौरान पूरी सुरक्षा दी जाएगी. 
कश्मीर घाटी के मुकाबले जम्मू क्षेत्र में बीजेपी हमेशा मजबूत रही है और सदस्यता अभियान में भी इस बात का सबूत मिल रहा है. घाटी में भले ही एक लाख सदस्यों के बनने से रिकॉर्ड कायम हुआ हो, लेकिन इसी अवधि में जम्मू में 3 लाख सदस्य बने हैं. कश्मीर घाटी से खास बात ये जानने को मिल रही है कि करनाह विधानसभा में 6 हजार से ज्यादा लोगों ने बीजेपी की सदस्यता ग्रहण की है जो कश्मीर में सबसे ज्यादा है. 6 जुलाई को शुरू हुआ बीजेपी का सदस्यता अभियान 11 अगस्त तक चलेगा. 
चुनावी तैयारियों के तहत बीजेपी ने अविनाश राय खन्ना को जम्मू कश्मीर विधानसभा चुनाव के लिए प्रभारी नियुक्त कर दिया है. खन्ना को तत्काल प्रभाव से चुनावी तैयारियों में जुट जाने को कहा गया है. तीन तलाक पर महबूबा के सपोर्ट के मायने कहां तक समजे जायें? तारीख का अंदाजा तो किसी को नहीं है, लेकिन इतना तय जरूर लग रहा है कि जम्मू कश्मीर विधानसभा के चुनाव जल्द ही होने जा रहे हैं. देखना होगा कि क्या ये महाराष्ट्र, झारखंड और हरियाणा के साथ ही होने वाला है या आगे: पीछे? अभी अभी मोदी कैबिनेट 2 ने जम्मू कश्मीर में भी आर्थिक रूप से कमजोर सवर्णों को शैक्षिक संस्थानों और सरकारी नौकरियों में 10 फीसदी आरक्षण देने का फैसला किया है. इसे भी जम्मू कश्मीर को लेकर बीजेपी सरकार की चुनावी तैयारियों का हिस्सा माना जा सकता है. कैबिनेट के फैसल की जानकारी दी केंद्रीय मंत्री प्रकाश जावड़ेकर ने, सामाजिक न्याय की जो बड़ी पहल की थी कि आर्थिक आधार पर 10 फीसदी आरक्षण नौकरी में और शिक्षा में मिलेगा. यही अब जम्मू कश्मीर में भी लागू करने का निर्णय किया गया है. 
अबकी बार जम्मू कश्मीर में सरकार किसकी बनती है ये तो नतीजे बताएंगे, लेकिन बीजेपी सूबे में भगवा लहराने से पहले तिरंगा फहराने की तैयारी कर रही है. साफ है कि बीजेपी राष्ट्रवाद के नाम पर लोगों को इस पार या उस पार खड़ा करना चाह रही है. अमित शाह के गृह मंत्रालय का कार्यभार संभालने के बाद से मोदी सरकार की कश्मीर पॉलिसी कुछ ज्यादा ही आक्रामक नजर आ रही है. हाल ही में जब घाटी में 10 हजार सुरक्षा बलों को भेजे जाने की खबर आयी तब से हड़कंप मचा हुआ है. जम्मू कश्मीर से धारा 35A खत्म करने की भी अफवाह शुरू हो गयी थी और राजनीतिक प्रतिक्रियाएं भी आने लगी थीं, लेकिन राज्यपाल सत्यपाल मलिक ने सलाह दी है कि लोग ऐसी बातों पर ध्यान न दिया करें. 
सच साबित होने वाली है महबूबा की बात! जम्मू कश्मीर में धारा 35ए को लेकर राज्यपाल के बयान के बावजूद बीजेपी महासचिव राम माधव ने गुगली छोड़ दी है. राम माधव ही महबूबा मुफ्ती की पीडीपी के साथ गठबंधन सरकार बनवाने और खत्म करने में लीड रोल में नजर आये. राम माधव ने मीडिया से बातचीत में जम्मू कश्मीर को लेकर दो बातें कही हैं: और दोनों ही कई चीजों की ओर इशारा कर रहे हैं. 
जम्मू कश्मीर में धारा 35ए खत्म करने की अफवाहों के बीच जब राम माधव से पूछा गया तो ऐसा द्विअर्थी जवाब दिया कि लोग अपने अपने तरीके से समझते रहें. राम माधव बोले: जम्मू और कश्मीर के कल्याण के लिए हर जरूरी काम करेंगे. ध्यान देने वाली बात ये है कि बीजेपी 2019 के चुनाव में पूरे देश से वादा कर चुकी है कि वो सत्ता में वापसी होने पर धारा 35ए और 370 को खत्म करने के साथ ही, घाटी में कश्मीरी पंडितों की वापसी सुनिश्चित करने की कोशिश करेगी. राम माधव के इस बयान के बाद तो लग रहा है कि सुरक्षा बलों की तैनाती के बाद जो चर्चाएं गर्म हैं वे यूं ही नहीं हैं. 
अपने राजनीतिक बयान में राम माधव ने वैसे तो महबूबा मुफ्ती के बारूदी बातों को लेकर बड़ी ही सख्त टिप्पणी की और कहा कि पीडीपी नेता खुद को प्रासंगिक बनाये रखने के लिए कुछ भी बोलती जा रही हैं, लेकिन शुक्रिया कह कर और भी सस्पेंस बढ़ा दिया. तीन तलाक बिल को लेकर महबूबा मुफ्ती ने भी कड़ा विरोध जताया था, लेकिन राज्य सभा में इसे पास कराने में जो पार्टियां मोदी सरकार की मददगार बनीं उनमें पीडीपी भी शामिल रही. बीजेपी नेता राम माधव ने इस बात के लिए बगैर नाम लिये शुक्रिया कहा है. 
राम माधव ने कहा, संसद में जिस तरह कुछ लोगों ने गैरहाजिर रहकर तीन तलाक बिल को समर्थन दिया उसके लिए हम धन्यवाद देते हैं. बीजेपी नेता ने ऐसे दलों को यूं ही मोदी सरकार का सपोर्ट करते रहने की सलाह दी. राम माधव ने कहा, इसी तरह जो अच्छे काम पीएम मोदी करते हैं उसका समर्थन करो, खुलकर नहीं कर सकते तो अनुपस्थित रहो. क्या ये पॉलिटिकल एक्सचेंज ऑफर फिर से बीजेपी और पीडीपी के बीच किसी तरह के गठबंधन की ओर इशारा करता है? जवाब के लिए थोड़ा इंतजार करना होगा. हालांकि, महबूबा मुफ्ती की एक बात तो सच साबित होने जा रही है, ऐसा लगता है. एक बार महबूबा मुफ्ती ने कहा था, कश्मीर समस्या को प्रधानमंत्री नरेंद्र मोदी ही सुलझा सकते हैं: लगता है वो अच्छा वक्त आने वाला है. 

कश्मीर के अलगाववादियों को मोदी सरकार 2 का मैसेज बिलकुल सीधा है
अब तक गिरिराज सिंह जैसे नेता ही लोगों को पाकिस्तान चले जाने की सलाह देते रहे हैं, लेकिन इस बार ये बात जम्मू कश्मीर के गवर्नर सत्यपाल मलिक कह रहे हैं: क्योंकि अब मोदी सरकार भी ऐसा ही चाहती है. 
मोदी सरकार 2 काफी बदली बदली सी लग रही है, बनिस्बत अपनी पिछली पारी के मुकाबले. खासकर जम्मू कश्मीर के मामले में. अब जब कश्मीर को लेकर देश के लोगों से वादा किया है तो निभाना तो पड़ेगा ही. 
वादों में तो जम्मू कश्मीर से आर्टिकल 35A और 370 को भी हटाया जाना है. इसी वादे के साथ बीजेपी ने आम चुनाव में वोट मांगे थे, लोगों ने दिया भी. पहले की तुलना में दिया भी ज्यादा है. हाल फिलहाल जब सुरक्षा बलों की नयी खेप भेजी गयी तो सूबे में राजनीतिक दल एक्टिव हो गये और एकजुटता दिखाने लगे. बीजेपी नेता राम माधव ने जो बात कही है उससे लगता है कि 35A पर चर्चाएं कोरी अफवाह भी नहीं हैं, लेकिन अभी कुछ ठोस जानकारी भी नहीं दी गयी है, न ही कोई औपचारिक बयान आया है. 
एक इशारा तो जरूर मिल रहा है कि राजनाथ सिंह के बाद गृह मंत्रालय देख रहे अमित शाह काफी आक्रामक तरीके से आगे बढ़ रहे हैं: और इस बात के सबूत गवर्नर सत्यपाल मलिक की बातें हैं. आर्मी चीफ बिपिन रावत के बाद गवर्नर मलिक का बयान बता रहा है कि चुनावों में प्रचलित बीजेपी का स्लोगन मोदी है तो मुमकिन है, जम्मू कश्मीर के मामले में थोड़ा बदला हुआ है: मैंडेट है तो मुमकिन है. 
मोदी सरकार से जो टकराएगा. नेस्त नाबूत हो जाएगा! राज्य सभा में बहुमत न होना प्रधानमंत्री नरेंद्र मोदी और बीजेपी अध्यक्ष अमित शाह के लिए सबसे बड़ी मुसीबत साबित होता आया है. मगर, मुसीबत से निबटना भी अब शायद टीम मोदी ने सीख लिया है, भले ही उसके लिए कुछ एक्स्ट्रा कोशिश करनी क्यों न पड़े. तीन तलाक पर राज्य सभा में बीजेपी नेताओं का प्रदर्शन राजनीतिक हिसाब से उम्दा माना जाएगा. अब लोकतांत्रिक और गैरपेशेवर तरीकों की कोई बात करे तो उसका क्या. सत्ता प्रतिष्ठान कोई संन्यास आश्रम थोड़े ही होता है, जब तक देश की सुरक्षा और नागरिकों के लिए कुछ खतरनाक न हो. 
कश्मीर में आतंकवाद को कुचलने में जितनी भूमिका सेना और सुरक्षा बलों की है, अलगाववाद पर नकेल कसने में NIA का भी वैसा ही रोल दिखाई देने लगा है. आम चुनाव से पहले अलगाववादी नेताओं के खिलाफ राष्ट्रीय सुरक्षा एजेंसी का एक्शन रंग दिखाने लगा है. अब तो राष्ट्रीय अन्वेषण अधिकरण संशोधन विधेयक: 2019 के पास हो जाने के बाद एजेंसी को खासा ताकतवर भी बना दिया गया है. अब तो देश के किसी भी हिस्से ही नहीं विदेशों में ये एजेंसी अपराधों की जांच कर सकेगी: और पाकिस्तान भी तो उसी कैटेगरी में आता है. 
जम्मू कश्मीर के गवर्नर सत्यपाल मलिक घाटी में सक्रिय अलगाववादियों को जिस सख्त लहजे में आगाह किया है, कारगिल विजय दिवस के मौके पर आर्मी चीफ जनरल बिपिन रावत की भी चेतावनी का वैसा ही कड़ा अंदाज रहा. बिपिन रावत ने बड़े ही साफ लफ्जों में स्पष्ट कर दिया था, सुरक्षाबलों के खिलाफ जो कोई भी स्थानीय आतंकी बंदूक उठा रहा है, वो आतंकवादी नहीं रहेगा. एक ही रणनीति है कि सेना के खिलाफ बंदूक उठाने वाला कोई भी आतंकवादी नहीं रह पाएगा. बंदूक और उस शख्स के साथ अलग: अलग बर्ताव किया जाएगा. वो शख्स कब्र में जाएगा और बंदूक हमारे साथ. जनरल रावत ने, हालांकि, ये भी कहा था कि ये एकमात्र हल नहीं है: हमारी कोशिश है कि युवा रोजगार की तरफ बढ़ें. अपने सुनहरे भविष्य का रास्ता अपनाएं अगर ऐसा नहीं हुआ तो जो होगा वो पहले से ही निश्चित मान कर चलना चाहिये, लगे हाथ जनरल रावत ने ये भी समझाने की कोशिश की, गलतियां आम तौर पर दोहराई नहीं जाती हैं. आपको अगली बार खून से सनी हुई नाक मिलेगी. 
कश्मीर पर सबसे सख्त पॉलिसी के साथ आयी है मोदी सरकार! 
गवर्नर सत्यपाल मलिक भी अलगाववादियों, खासकर गुमराह युवाओें को यही समझाने की कोशिश कर रहे हैं: सरकार से टकराकर बड़े से बड़े आतंकी संगठन मिट्टी में मिल गये. श्रीलंका बहुत दूर नहीं है, जहां कभी लिट्टे के खूंखार किस्से हर जबान पर हुआ करते थे. 
स्कूली बच्चों के एक कार्यक्रम में गवर्नर सत्यपाल मलिक ने अलगाववादियों के साथ साथ उनके कारनामों में आकर्षित होने वाले कश्मीरी युवाओं को भी सलाहियत देने की कोशिश की. अंदाज और लहजा बेहद सख्त रहा. हिंदुस्तान जैसे सुपर पॉवर से तुम कुछ छीन सकते हो, सोचना भी मत. आतंकवाद से से कुछ भी हासिल नहीं होने वाला क्योंकि दुनिया में अब तक ऐसा कहीं नहीं हुआ है. अगर कुछ भी संभव है तो उसकी गुंजाइश सिर्फ बातचीत है, कुछ और तो बिलकुल नहीं. 
दरअसल, यही मोदी सरकार 2 का मैसेज है जो हर किसी के लिए है. कश्मीरी अलगाववादियों से लेकर पाकिस्तान तक, सभी के लिए. सुन रहे हो न वजीर: ए: आजम: पाकिस्तान वाले. मौजूदा पाक PM इमरान खान. तो तुम पाकिस्तान चले जाओ! अब तक बीजेपी के बड़बोले नेताओं से ही एक सलाह सुनने को मिलती रही. तो पाकिस्तान चले जाओ! 
ऐसी ही जबान इस बार जम्मू कश्मीर के राज्यपाल सत्यपाल मलिक से सुनने को मिली है: लेकिन दोनों में बहुत बड़ा फर्क है. बीजेपी नेताओं के मुंह से निकली बातों में सांप्रदायिकता का पुट हुआ करता है, लेकिन मलिक की बातें देशभक्ति से सराबोर हैं और पूरी तरह आतंकवाद के खिलाफ हैं. सत्यपाल मलिक भी कह रहे हैं कि जिन्हें वो वाली आजादी चाहिये जिसमें पाकिस्तान वाली फीलिंग है, तो वे आराम से सरहद पार कर चले जायें रोक कौन रहा है. बच्चों से संवाद करते हुए सत्यपाल मलिक ने कश्मीर के एक शॉल वाले का किस्सा सुनाया है. ये शॉल वाला एक साल तक उनसे पूछता रहा: साहब हम आजाद हो जाएंगे क्या? शॉल वाले की बात सुन कर गवर्नर मलिक बोले, मैंने कहा तुम तो आजाद ही हो. 
शॉलवाले के कहानी सुनाते हुए गवर्नर मलिक ने कहा: अगर पाकिस्तान के साथ जाना आजादी समझते हो तो चले जाओ. पल्ली तरफ जाने से कौन रोक रहा है: लेकिन हिंदुस्तान को तोड़ कर तो कोई आजादी नहीं मिलने वाली है. एक बात और, सत्यपाल मलिक ने कहा, पाकिस्तान अपना ही नहीं संभाल पा रहा है, तुम्हारा क्या करेगा? मान कर चलना होगा, ये मोदी सरकार का नया मैसेज है. ये मैसेज हर उस शख्स और तंजीमों के लिए है जो हिंदुस्तान से अलग होकर आजादी के ख्यालात पाले हुए है. ऐसे सभी लोगों के लिए मोदी सरकार का मैसेज कि न तो वे किसी मुगालते में रहें और न ही किसी के बहकावे में आयें: कश्मीर अगर धरती पर जन्नत समझा गया है, तो बिलकुल सही समझा गया है और आगे भी ऐसा ही रहेगा. जन्नत को कुछ हुआ नहीं, बस, रखना संभाल के ऐसा भी नहीं लगता कि मोदी सरकार की कश्मीर पॉलिसी में सिर्फ गोली और चेतावनी ही है, तारीफ के शब्द भी हैं. वेलफेयर प्रोग्राम भी है और सूबे में एक लोकतांत्रिक सरकार भी. मोदी कैबिनेट की जम्मू कश्मीर के लिए भी आरक्षण को मंजूरी दिये जाने का भी संदेश तो यही है. है कि नहीं? 
सत्यपाल मलिक का ये भी मानना है कि एक बार कश्मीर के लोगों को बात समझ में आ जाये तो कश्मीर देश का सबसे विकसित और बेहतरीन राज्य हो सकता है. बकौल गवर्नर मलिक जम्मू कश्मीर के 22 हजार बच्चे बाहर पढ़ते हैं और ये बच्चे बेहद काबिल हैं. कश्मीर की बेटियां, मलिक के ही शब्दों में, दुनिया में बेहतरीन डॉक्टर कहलाती हैं. 
सही बात है अगर इतना कुछ है तो बाहर झांकने और किसी ऐरे: गैरे के झांसे में आने की जरूरत क्या है? कश्मीर आज भी जन्नत है, जरूरत है तो बस उसे संभाल कर रखने की. प्रधानमंत्री मोदी खुद भी अपने घाटी दौरों में ये बातें समझाने की कोशिश करते रहे हैं. मोदी सरकार का यही मैसेज है और महामहिम ये ही समझाने की कोशिश भी कर रहे हैं: है तो ये मोदी सरकार ही, लेकिन वो वाली नहीं, ये नयी वाली है. अवाम जब मैंडेट देता है तो ऐसे सियासी हुनर भी आ ही जाते हैं: मैंडेट है तो मुमकिन है! 

भारतीय मूल की प्रीति पटेल के हाथ में अब नीरव मोदी और माल्या के प्रत्यर्पण की डोर. 
भारतीय मूल की प्रीती पटेल को ब्रिटेन का गृहमंत्री बनाया गया है. प्रीती को प्रधानमंत्री मोदी का समर्थक माना जाता है. कहा ये भी जा रहा है कि प्रीती के ब्रिटेन के गृहमंत्री बनने से नीरव मोदी एयर विजय माल्या जैसे भगोड़ों को भारत लाने में मदद मिलेगी. 
भारतीय मूल की प्रीति पटेल को ब्रिटेन के नए प्रधानमंत्री बोरिस जॉनसन ने गृहमंत्री बनाया है. 47 वर्षीय प्रीति पटेल को वर्तमान समय में कंजरवेटिव पार्टी के अंदर सबसे चर्चित और जुझारू नेताओं में से गिना जाता है. प्रीति पटेल ब्रिटेन में उन लीडरों की श्रेणी में आती हैं जो भारत से मजबूत सम्बन्ध के पक्षधर रहे हैं. वे भारत समर्थक लीडर के रूप में मशहूर हैं. ब्रिटेन में उनको भारतीय प्रधानमंत्री नरेंद्र मोदी के प्रशंसक के रूप में भी जाना जाता है. जब नरेंद्र मोदी नवंबर 2015 में लंदन आये थे तब उस समय के ब्रिटिश प्रधानमंत्री डेविड कैमरन ने उन्हें इस यात्रा का प्रभार सौंपा था. ब्रिटैन में भारतीय मूल और अन्य एशियाई मूल के लोगों के बीच उनकी पैठ बहुत अधिक है. प्रीति पटेल का ब्रिटेन का गृहमंत्री बनने के साथ ही ये अनुमान लगाए जाने लग गए हैं कि अब वहां पर रह रहे भारत के भगोड़ो की खैर नहीं है. बोरिस जॉनसन के नेतृत्व में नई सरकार के गठन के बाद तेज तर्रार प्रीति पटेल का वहां का गृहमंत्री बनना भारत के भगोड़े आर्थिक अपराधियों नीरव मोदी और विजय माल्या के लिए खतरे की घंटी से कम नहीं है. प्रीती पटेल, बोरिस जॉनसन, गृहमंत्री, ब्रिटेन, प्रीती पटेल का ब्रिटेन का गृहमंत्री बनना कई मायनों में भारत के लिए फायदेमंद है हालांकि अभी उनका मामला ब्रिटेन की कोर्ट में चल रहा है फिर भी उनके गृहमंत्री बनने से ये उम्मीद तो जगी है कि विजय माल्या और नीरव मोदी केस में फैसला भारत के पक्ष में आये और जल्दी आये. क्यों महत्वपूर्ण हैं उनका पद? 
प्रीति पटेल के इस हाई: प्रोफाइल गृहमंत्री के पद को, ब्रिटेन के प्रधानमंत्री और विदेश सचिव के साथ तीसरा सबसे महत्वपूर्ण पद माना जाता है. उनके लिए कई महत्वपूर्ण चुनौतियां हैं. उनके ऊपर राष्ट्रीय सुरक्षा के साथ: साथ आतंकवाद और चरमपंथ से कड़ाई से लड़ने, अवैध इमग्रेशन और अपराध से निपटने का दारोमदार रहेगा. साथ ही प्रीति पटेल पर ही ये निर्भर करेगा कि वो नीरव मोदी के भारत प्रत्यर्पण पर क्या फैसला लेती हैं. उनको ही ब्रेक्सिट के बाद ब्रिटेन की इमिग्रेशन स्ट्रेटेजी को निर्धारित करने का अधिकार रहेगा जिसमें भारत का हित जुड़ा है. 
भारतीय मूल के लीडरों की ब्रिटिश कैबिनेट में धूम ये शायद पहला मौका होगा जब ब्रिटेन के कैबिनेट में भारतीय मूल के तीन लीडरों को महत्वपूर्ण पद दिया गया है. इनमे सब से बड़ा पद प्रीति पटेल को दिया गया हैं. ब्रिटेन सरकार में अब तक किसी भारतीय के लिए ये सबसे बड़ा पद है. भारतीय मूल के सांसद आलोक शर्मा को अंतरराष्ट्रीय विकास का राज्य मंत्री बनाया गया है. तीसरे भारतीय मूल के व्यक्ति ऋषि सुनक को ट्रेज़री मुख्य सचिव बनाया गया है. 
ब्रिटिश कैबिनेट में इन लोगों की नियुक्ति से ये तो बिलकुल स्पष्ट है कि अंतराष्ट्रीय स्तर पर भारत की भूमिका में इजाफा हुआ है. आज सभी देश भारत से दोस्ताना और प्रगाढ़ सम्बन्ध बनाना चाहते हैं. ब्रिटेन कैबिनेट में इतने महत्वपूर्ण पदों में भारतीय मूल के लोगों का रहना भारत के पक्ष में जा सकता है और आने वाले समय में दोनों देश के आपसी मतभेद वाले मामलों को सुलझाने में ज्यादा मशक्कत नहीं करनी पड़ेगी. 
आज पूरे विश्व में कई ऊंचे पदों पर भारतीय मूल के लोग विराजमान हैं. वो चाहे कोई बड़ी कंपनी हो जैसे गूगल या माइक्रोसॉफ्ट या फिर को विदेशी संस्था जैसे नासा या फिर अमेरिका, कनाडा आदि अन्य देश की राजनीति में सक्रिय भागीदारी. विदेशी राजनीति में भारतीय मूल के लोगों का रसूक बढ़ता जा रहा है. 
भारतीय मूल की अमेरिकी सीनेटर कमला हैरिस ने तो वर्ष 2020 में होने वाले अमेरिकी राष्ट्रपति चुनावों के लिए अपनी दावेदारी भी पेश कर दी है और अब इस श्रृंखला में प्रीति पटेल का भी नाम जुड़ गया है जिससे भारत की शान में वृद्धि हुई है. 

राहुल से परहेज करने वाली ममता को प्रियंका कहां तक पसंद हैं? 
ममता बनर्जी ने जिस तरह प्रियंका गांधी के सोनभद्र दौरे का सपोर्ट किया है, वैसी गर्माहट तो राहुल गांधी को लेकर देखने को नहीं ही मिली है. क्या ममता बनर्जी की राजनीति में सोनिया गांधी की जगह प्रियंका वाड्रा लेने जा रही हैं? 
योगी आदित्यनाथ सरकार ने अगर रोका नहीं होता तो प्रियंका गांधी वाड्रा और डेरेक ओब्रायन की आपस में मुलाकात होती ही, ये कतई जरूरी नहीं था. हुआ तो यही होता कि प्रियंका गांधी सोनभद्र के उम्भा गांव जातीं, नरसंहार के पीड़ित परिवारों से मिलतीं, फिर मीडिया में यूपी की बीजेपी सरकार पर हमला बोलतीं और दिल्ली लौट जातीं. 
ठीक वैसे ही ममता बनर्जी की तृणमूल कांग्रेस का तीन सदस्यों का प्रतिनिधिमंडल भी उम्भा गांव जाकर लोगों से मिलता जुलता और दो चार ट्वीट कर कोलकाता लौट जाता. कोलकाता की राजनीति अपने हिसाब से चल रही होती और दिल्ली की अपने तरीके से. यूपी के मुख्यमंत्री योगी आदित्यनाथ के एक गलत राजनीतिक फैसले ने बीजेपी नेतृत्व की जीतोड़ मेहनत पर बहुत ज्यादा न सही लेकिन कुछ न कुछ पानी तो फेर ही दिया है. पश्चिम बंगाल से तृणमूल कांग्रेस को सत्ता से बेदखल करने के लिए प्रधानमंत्री नरेंद्र मोदी और बीजेपी अध्यक्ष अमित शाह एक भी मौका नहीं चूकते. दोनों बड़े नेता देश में कहीं भी रैली कर रहे हों: किसी न किसी बहाने ममता बनर्जी उनके भाषण में निशाने पर आ ही जाती हैं. हो सकता है योगी आदित्यनाथ मौका: ए: वारदात पर सबसे पहले पहुंचना चाह रहे हों, इसीलिए बाकियों को रोके रखा होगा: लेकिन ममता बनर्जी और प्रियंका गांधी की दोस्ती बढ़ने लगी है तो इसका पूरा श्रेय बीजेपी अपने सबसे चर्चित चेहरों में से एक योगी आदित्यनाथ को ही देना चाहेगी, भले ही ये बात सार्वजनिक तौर पर साझा करना उसके मुश्किल हो. असल बात तो यही है. ममता को प्रियंका पसंद हैं! 
राहुल गांधी से ममता बनर्जी को शुरू से ही परहेज रहा है और वो बात खत्म तो अब भी नहीं हुई लगती, लेकिन प्रियंका गांधी के साथ ऐसा नहीं लगता. खास कर उनके ताजा यूपी दौरे के बाद. ममता बनर्जी के कार्यक्रमों से दूरी बनाते राहुल गांधी को भी देखा गया है, हालांकि, कांग्रेस नेता प्रतिनिधि के तौर पर कोलकाता रैली में गये जरूर थे. आम चुनाव से पहले राहुल गांधी और ममता बनर्जी की मुलाकात शरद पवार के घर पर हुई थी जिसमें दिल्ली में अरविंद केजरीवाल की आम आदमी पार्टी के साथ गठबंधन पर भी गहन विमर्श हुआ था. सारी कवायद के बावजूद न तो दिल्ली में गठबंधन हुआ और न ही दिल्ली में. बाद में बालाकोट एयरस्ट्राइक के बाद 21 विपक्षी दलों की मीटिंग में भी दोनों नेताओं की भेंट हुई थी. होने को तो विपक्षी दलों की मीटिंग आम चुनाव के नतीजों के पहले भी होनी थी, लेकिन उसे 23 मई तक टाल दिया गया: और फिर तो कोई मतलब ही नहीं रह गया. 
पहले भी देखा गया है कि ममता बनर्जी दिल्ली आकर सोनिया गांधी से मिलने तो 10, जनपथ तक पहुंच जाती हैं लेकिन राहुल गांधी से मिलने में उनकी कोई दिलचस्पी नहीं दिखती. विपक्षी दलों की वो मीटिंग न हो पाने में ममता और राहुल का मनमुटाव ही रहा होगा: क्योंकि चुनाव प्रचार के दौरान पश्चिम बंगाल जाकर राहुल गांधी ने ममता बनर्जी को खूब खरी खोटी सुना डाली थी. राहुल के हमले भी करीब करीब वैसे ही रहे जैसे मोदी और शाह के हुआ करते हैं. उस मीटिंग के लिए टीडीपी नेता एन. चंद्रबाबू नायडू पहले दिल्ली आकर राहुल गांधी से मिले फिर ममता बनर्जी से मिलने कोलकाता भी गये लेकिन ममता बनर्जी ने जैसे तैसे टाल दिया. 
ममता बनर्जी को राहुल गांधी से ज्यादा प्रियंका वाड्रा पसंद हैं? ममता बनर्जी और सोनिया गांधी हमेशा मिलती रही हैं. ममता बनर्जी और राहुल गांधी की मुलाकातें भी कई बार हुई हैं, लेकिन प्रियंका गांधी और ममता बनर्जी की अभी तक कोई औपचारिक मुलाकात नहीं हुई है. बस इतना हुआ है कि वाराणसी एयरपोर्ट पर धरने पर बैठे टीएमसी नेताओं से मिलने प्रियंका गांधी पहुंच गयीं. मुलकात भी हुई और बातचीत भी. ध्यान देने वाली बात ये है कि इस मुलाकात का वीडियो ममता बनर्जी की पार्टी ने ट्विटर पर शेयर किया और कहा, धरने पर बैठे टीएमसी प्रतिनिधिमंडल के पास आने और सोनभद्र नरसंहार पर अपने विचार साझा करने के लिए प्रियंका गांधी को शुक्रिया. 
ममता बनर्जी ने भी प्रियंका गांधी के दौरे का समर्थन किया है. ममता बनर्जी ने कहा कि प्रियंका गांधी ने जो किया उसमें कुछ गलत नहीं था. दूसरी तरफ टीएसमी प्रतिनिधिमंडल को वाराणसी एयरपोर्ट पर ही रोक दिये जाने से खपा ममता बनर्जी ने बीजेपी पर तगड़ा हमला बोला. ममता बनर्जी ने कहा कि जब भी बंगाल में सांप्रदायिक हिंसा होती है, बीजेपी अपना प्रतिनिधिमंडल भेज देती है. वे न तो किसी इजाजत लेते हैं, न किसी की सुनते हैं. सीधे घटनास्थल पर पहुंच जाते हैं. ममता ने कहा है कि टीएमसी के प्रतिनिधिमंडल को उत्तर प्रदेश में जाने नहीं दिया गया. 
आखिर ममता बनर्जी ने राहुल गांधी के सपोर्ट में ऐसा बयान कितनी बार दिया है? याद करना मुश्किल होता है. किसी एक मुद्दे पर सभी के साथ होने की स्थिति में और इस मामले में बात अलग है. सोनभद्र जाने का प्लान प्रियंका गांधी ने तब किया जब अखिलेश यादव ने एक बयान और मायावती ने कुछ बातें बोल कर इतिश्री कर ली. मुख्यमंत्री योगी आदित्यनाथ के मौके जाने का प्रोग्राम भी तो प्रियंका के बाद ही आया है. ऐसे में ममता बनर्जी का टीएमसी का प्रतिनिधिमंडल भेजना और फिर नाम लेकर प्रियंका गांधी को सपोर्ट करना किसी का भी ध्यान खींचने के लिए काफी लगता है. ये ठीक है कि दोनों का कॉमन एजेंडा है और सियासी दुश्मन भी एक ही, इसलिए वे एक दूसरे को सपोर्ट कर रहे हैं: लेकिन ये बात कुछ आगे तक जाती नजर आती है. प्रियंका गांधी हिरासत में लिये जाने के बाद धरने पर बैठ जाती हैं. धरना भी तभी खत्म करती हैं जब योगी सरकार को झुका लेती हैं: और फिर मिलने आने के वादे के साथ लौट जाती हैं. एयरपोर्ट पर पहुंच कर टीएमसी नेताओं से मिलती हैं और दोनों पक्ष एक दूसरे को सपोर्ट करते हैं. फिर इस बात को टीएमसी की ओर से ट्विटर पर शेयर किया जाता है. प्रियंका गांधी को टैग करते हुए शेयर किया जाता है. ममता बनर्जी न्यूज एजेंसी को बयान देकर प्रियंका गांधी के कदम के प्रति समर्थन जताती हैं: ये सब यूं ही तो नहीं माना जा सकता है. खासकर तब जबकि राजनीति में एक एक शब्द और व्यक्त करते वक्त चेहरे के हाव भाव के भी विशेष अर्थ निकाले जाते हों. 
आगे क्या होने वाला है ये तो दोनों नेताओं पर निर्भर करता है कि वे बात को कितना आगे बढ़ाने को आतुर हैं. मगर, एक बात तो साफ है कि ममता बनर्जी राहुल गांधी के मुकाबले ज्यादा कम्फर्टेबल होंगी, ये संकेत दे दिया है. 
बंगाल में गठबंधन की राह निर्बाध है चुनावी हार जीत अपनी जगह होती है, लेकिन राजनीतिक लड़ाई में विरोधी दलों को शिकस्त देना भी बहुत मायने रखता है. प्रियंका गांधी ने 24 घंटे धरने पर बैठने के बाद तभी लौटी हैं जब उनकी मांगें पूरी हुई हैं. साफ है इसे योगी सरकार के झुकने के तौर पर ही देखा जाएगा. कांग्रेस के लिए ये जश्न का दिन जैसा रहा लेकिन अफसोस की बात ये रही कि शीला दीक्षित का निधन हो गया: जो दिल्ली में कांग्रेस के अनाथ हो जाने जैसा है. शीला दीक्षित अपनी सूझबूझ से तमाम राजनीतिक दुश्वारियों को बावजूद दिल्ली में कांग्रेस को खड़ा करने के लिए आखरी दम तक जूझती रहीं. 
पश्चिम बंगाल में 2020 में विधानसभा के चुनाव होने वाले हैं और ममता बनर्जी तैयारियों में जुट गयी हैं. ममता को सत्ता से बेदखल करने में केंद्र में सत्ताधारी बीजेपी भी शिद्दत से जुटी हुई है. पश्चिम बंगाल में ये कहना तो मुश्किल होगा कि ममता बनर्जी और कांग्रेस अगर हाथ मिलाते हैं तो किसकी जरूरत सबसे ज्यादा पूरी होती है. बीजेपी ने आम चुनाव में 18 सीटें जीत कर टीएमसी को तो 34 से 22 पर ला ही दिया. कांग्रेस ने तो दो सीटें जीत भी ली, सीपीएम के खाते में तो जीरो बैलेंस ही रहा. मौके की नजाकत को समझते हुए ममता बनर्जी ने कांग्रेस और सीपीएम दोनों को टीएमसी के साथ आने का न्योता दे रखा है. वैसे ममता की अपील को एक तरीके से स्थानीय नेताओं ने तत्काल ही ठुकरा दिया, लेकिन ऐसा भी नहीं की चुनावी गठबंधन की सारी संभावनाएं ही खत्म हो गयीं. वैसे भी कांग्रेस ने टीएमसी के साथ किसी भी गठबंधन के विरोधी अधीर रंजन चौधरी को पहले ही दिल्ली बुला लिया है. 
पश्चिम बंगाल में कांग्रेस और टीएमसी के बीच किसी तरह का चुनावी समझौता न होने के लिए जो दो लोग जिम्मेदार रहे हैं, फिलहाल वे बदली हुई भूमिका में हैं. अधीर रंजन चौधरी को लोक सभा में कांग्रेस का नेता बना दिया गया है. पहले वो पश्चिम बंगाल कांग्रेस के अध्यक्ष हुआ करते रहे. दूसरे, राहुल गांधी हैं. राहुल गांधी भी अब कांग्रेस के एक कार्यकर्ता के रूप में खुद को प्रोजेक्ट कर रहे हैं क्योंकि अध्यक्ष का पद उन्होंने अपनी मर्जी से छोड़ दिया है. 
सोनिया गांधी भी मानती रही हैं कि उनके और राहुल गांधी के काम करने की स्टाइल बिलकुल अलग है. वजह जो भी हो लेकिन सोनिया गांधी ने कई राजनीतिक दलों को साथ लेकर केंद्र में 10 साल तक यूपी की सरकार चलायी है और राहुल गांधी अब तक मिलजुल कर चुनाव भी नहीं लड़ सके हैं. कहने को तो यूपी में समाजवादी पार्टी से 2017 में और 2019 में एनसीपी और नेशनल कांफ्रेंस से कांग्रेस का चुनावी समझौता हुआ था, लेकिन फ्रेंडली मैच भी तो होते रहे. ऐसे में न सकारात्मक नतीजों की उम्मीद थी न आये ही. जहां तक समाजवादी पार्टी के साथ कांग्रेस के चुनावी गठबंधन की बात है तो उसे भी फाइनल शेप देने का श्रेय तो प्रियंका गांधी को ही दिया जाता है. 
प्रियंका गांधी कांग्रेस की नयी अध्यक्ष बनती हैं या नहीं अभी ये कहना तो मुश्किल है, लेकिन मिर्जापुर दौरे को बाद पार्टी में उनकी हैसियत और काबिलयत दोनों को तवज्जो मिलने जा रही है, इससे इंकार नहीं किया जा सकता. फिर तो सिर्फ ममता बनर्जी ही क्यों प्रियंका गांधी की पहल से दूसरे राजनीतिक दलों से भी गठबंधन संभव लगने लगा है. 
ममता बनर्जी की राजनीति में धरनों की बड़ी भूमिका रही है. वो राइटर्स बिल्डिंग के बाहर सेना को अभ्यास करते देख कर विधानसभा में रात गुजार देती हैं तो कमिश्नर के सपोर्ट में चौराहे पर धरना देने लगती हैं. प्रियंका गांधी का चुनार गेस्ट हाउस में धरना और उसकी सफल परिणति निश्चित रूप से ममता बनर्जी को आकर्षित की होगी: और यही वजह लगती है कि ममता बनर्जी को प्रियंका गांधी का साथ पसंद आने लगा है. कुलभूषण जाधव के फैसले पर पाकिस्तानी मीडिया के जश्‍न का इशारा क्‍या है? 
पाकिस्तानी मीडिया कुलभूषण जाधव पर आए फैसले की एक अलग ही तस्वीर बयां कर रहा है, जबकि भारत में उसकी तस्वीर बिल्कुल उलट है. पाकिस्तान इसे अपनी जीत मान रहा है, जबकि उसे तो अंतरराष्ट्रीय कोर्ट की ओर से करारा तमाचा पड़ा है. अंतरराष्ट्रीय कोर्ट ने बुधवार को कुलभूषण जाधव पर अपना फैसला सुनाया. पूर्व नौसेना अधिकारी कुलभूषण जाधव पर पाकिस्तान ने जासूसी और आतंकी होने का आरोप लगाया है. जहां एक ओर अंतरराष्ट्रीय कोर्ट (आईसीजे) के फैसले को भारत समेत पूरी दुनिया पाकिस्तान के गाल पर करारे तमाचे की तरह देख रही है, वहीं दूसरी ओर पाकिस्तान इस फैसले पर अपनी ही जीत होने का दावा कर रहा है. पाकिस्तानी मीडिया कुलभूषण जाधव पर आए फैसले की एक अलग ही तस्वीर बयां कर रहा है, जबकि भारत में उसकी तस्वीर बिल्कुल उलट है. 
पाकिस्तानी अखबार पाकिस्तान टुडे ने हेडलाइन दी है: आईसीजे ने भारत की कुलभूषण जाधव को बरी करने की याचिका खारिज की. खबर के दावे के अनुसार आईसीजे ने अपने फैसले में कहा है कि जाधव को दोषी करार देना और मौत की सजा सुनाने ने विएना कनवेंशन का उल्लंघन नहीं किया है और कोर्ट ने भारत की मांगों को सिरे से खारिज कर दिया है. 
कुलभूषण जाधव, पाकिस्तान, आईसीजे, सेना पाकिस्तानी मीडिया कुलभूषण जाधव पर आए फैसले की एक अलग ही तस्वीर बयां कर रहा है. एक्सप्रेस ट्रिब्यून ने अपनी वेबसाइट पर कुलभूषण जाधव पर कम से कम 8 आर्टिकल पब्लिश किए हैं. स्टोरीज में कहा गया है आईसीजे के फैसले ने भारतीयों की उन सभी उम्मीदों को खारिज कर दिया है, जिसमें उसे लगता था कि अंतरराष्ट्रीय हस्तक्षेप से उसे राहत मिल सकती है. एक्सप्रेस ट्रिब्यून ने पाकिस्तानी सेना के प्रवक्ता मेजर जनरल आसिफ गफूर के हवाले से लिखा है कि आईसीजे के फैसले ने पाकिस्तान की सैन्य अदालत के फैसले को सही ठहराया है. 
खुद पाकिस्तानी प्रधानमंत्री इमरान खान ने एक ट्वीट में कहा है: मैं कुलभूषण जाधव को रिहा नहीं करने और वापस भारत नहीं भेजने के आईसीजे के फैसले का स्वागत करता हूं. वह पाकिस्तानी जनता के खिलाफ अपराधों में दोषी हैं. पाकिस्तान आगे की कार्रवाई भी कानून के हिसाब से ही करेगा. कुलभूषण जाधव, पाकिस्तान, आईसीजे, सेना खुद पाकिस्तानी प्रधानमंत्री इमरान खान ने ट्वीट कर के आईसीजे के फैसले को पाकिस्तान के पक्ष में बताया है. 
एआरवाई न्यूज से बात करते हुए मेजर जनरल आसिफ गफूर ने दावा किया है कि आईसीजे का आदेश भारत के लिए दूसरा 27 फरवरी है. आपको बता दें कि 26 फरवरी को भारतीय सेना ने पाकिस्तान के बालाकोट पर हमला किया था. जिसके बाद जवाबी कार्रवाई करते हुए पाकिस्तान ने भी भारतीय सीमा के अंदर घुसकर बम गिराए थे. इसी हमले के दौरान ही अभिनंदन वर्धमान के विमान पर हमला हुआ था और वह पाकिस्तानी सेना के हत्थे चढ़ गए थे. हालांकि, भारत और अंतरराष्ट्रीय दबाव के चलते पाकिस्तान के अभिनंदन वर्धमान को छोड़ना पड़ा था. 
द न्यूज के अनुसार कुलभूषण जाधव पर आईसीजे के फैसले ने रिहाई की इजाजत नहीं दी है. खबर में लिखा है: भले ही आईसीजे ने ये पाया है कि पाकिस्तान ने विएना कन्वेंशन के आर्टिकल 36 का उल्लंघन किया है, लेकिन ऐसा नहीं है कि कुलभूषण जाधव को दोषी करार देने और मौत की सजा सुनाने में विएना कन्वेंशन आर्टिकल 36 का उल्लंघन हुआ है. आईसीजे अधिक से अधिक पाकिस्तान को ये आदेश दे सकता है कि आर्टिकल 36 को सीज किया जाए और केस का रिव्यू किया जाए कि कैसे इस उल्लंघन की वजह से उस पर असर पड़ा है. 
डॉन ने भी कुलभूषण जाधव की खबर पर बड़ा कवरेज किया है. डॉन ने लिखा है: आईसीजे ने भारत की जाधव को वापस ले जाने की याचिका की खारिज, कॉन्सुलर देने की इजाजत. हालांकि, भले ही डॉन ने आईसीजे के फैसले को पाकिस्तान की जीत कह दिया हो, लेकिन इसके साथ ही एक विस्तृत खबर भी छापी है, जिसकी हेडिंग है: पाकिस्तान फेल नहीं हुआ: आईसीजे द्वारा जाधव पर दिए फैसले की 5 बातें जो आपको जाननी चाहए. बाकी विदेशी मीडिया का क्या है कहना? 
अगर बात अंतरराष्ट्रीय मीडिया की करें तो उसने आईसीजे द्वारा पाकिस्तान को कुलभूषण जाधव को मौत की सजा सुनाने के फैसले की समीक्षा किए जाने के आदेश पर फोकस किया है. न्यूयॉर्क टाइम्स ने लिखा है: अंतरराष्ट्रीय कोर्ट ने पाकिस्तान को भारतीय (जाधव) को जासूसी का दोषी करार देते हुए मौत की सजा सुनाने के आदेश की समीक्षा करने को कहा है. ब्रिटिश मीडिया ने भी आईसीजे के फैसले वाले हिस्से पर ही फोकस किया है, जो भारत के पक्ष में गया. द गार्डियन ने लिखा है: यूएन कोर्ट ने पाकिस्तान को आदेश दिया है कि जासूसी के दोषी भारतीय को फांसी की सजा ना दी जाए. दिलचस्प है कि अरब मीडिया जैसे गल्फ न्यूज और द खलीज टाइम्स ने भी लिखा है कि पाकिस्तान को अपने आदेश की समीक्षा करने के आदेश दिए गए हैं और साथ ही जाधव को मौत की सजा सुनाए जाने को खारिज कर दिया गया है. 
फैसले में क्या कहा गया है? 
भारत ने कुलभूषण जाधव को पाकिस्तान की ओर से दी गई मौत की सजा को अंतरराष्ट्रीय कोर्ट में चुनौती दी थी. भारत ने पाकिस्तान पर आरोप लगाए हैं कि. 
पाकिस्तान ने जाधव को पकड़े जाने की सूचना भारत को नहीं दी. विएना कन्वेंशन के तहत पाकिस्तान ने कुलभूषण जाधव को उनके अधिकार नहीं बताए. 
पाकिस्तान ने जाधव को भारत के कॉन्सुलर ऑफिसर से मिलने नहीं दिया. 
भारत ने कोर्ट से की थीं ये मांगें: 
1: पाकिस्तान के मिलिट्री कोर्ट के ट्रायल को विएना कन्वेंशन का उल्लंघन माना जाए. 
2: पाकिस्तान को आदेश दिया जाए कि वह कुलभूषण जाधव को रिहा करे और सुरक्षित भारत तक पहुंचाए. 
3: पाकिस्तान को आदेश दिया जाए कि वह मिलिट्री कोर्ट के फैसले के खिलाफ कार्रवाई करे. 
4: सिविलियन कोर्ट में सामान्य कानून के तहत ट्रायल का निर्देश दिया जाए. 
कोर्ट ने अपने फैसले में कहा है कि पाकिस्तान ने विएना कन्वेंशन का उल्लंघन किया है. पाकिस्तान ने जाधव को कॉन्सुलर से मिलने नहीं दिया और साथ ही उन्हें उनके अधिकारों के बारे में भी नहीं बताया. कोर्ट ने पाकिस्तान को आदेश दिया कि बिना किसी देरी को कुलभूषण जाधव को उनके अधिकारों के बारे में बताया जाए और उन्हें कॉन्सुलर की सुविधा की जाए. आईसीजे ने पाकिस्तान को आदेश दिया है कि वह इस बात की समीक्षा करे कि कैसे विएना कन्वेंशन के उल्लंघन से जाधव को दी सजा पर प्रभाव पड़ा है. आईसीजे के फैसले को पाकिस्तानी मीडिया और पीएम समेत वहां के अधिकारी भले ही अपने पक्ष में मान रहे हों, लेकिन अंतरराष्ट्रीय कोर्ट के आदेश पर अमल तो करना ही होगा. साथ ही, जाधव की फांसी पर रोक लगा देना और उन्हें कॉन्सुलर देने का आदेश ये साफ करता है कि पाकिस्तान नियमों का उल्लंघन कर रहा था. अब ये देखना दिलचस्प होगा कि पाकिस्तान द्वारा इस तरह नियमों का उल्लंघन करने पर उसके खिलाफ भी कुछ कार्रवाई होती है या नहीं. 

आर्टिकल 15 में है अखिलेश यादव के पतन और भाजपा के उभार की कहानी! 
2014 में हुए बदायूं रेप रेस के बाद जैसे जांच चली और जिस तरह अखिलेश यादव की किरकिरी हुई उसका पूरा फायदा भाजपा ने उठाया जिसने अपनी तरफ से हरसंभव प्रयास किये ताकि सूबे के बिखरे हुए सवर्ण उसके पाले में आ सकें. 
उत्तर प्रदेश में अखिलेश यादव की सरकार घिर गई थी. दलित लड़कियों की लाश पेड़ में लटकी मिली थी. चर्चाएं थी कि दलित लड़कियों के साथ सवर्ण जाति के लोगों ने बलात्कार किया और फिर मार कर लाश पेड़ में टांग दी. कहा ये जा रहा था कि ये तो एक नज़ीर है. उत्तर प्रदेश के ग्रामीण क्षेत्रों में ऐसे ज़ुल्म होते रहते हैं जिन्हें समाज की ताकत़वर ताक़तें दबा देती हैं. इतने संजीदा आरोपों से घबरायी अखिलेश यादव की समाजवादी सरकार ने आनन: फानन में सीबीआई जांच की सिफारिश की. आनन फानन में ही जांच रिपोर्ट भी आ गई. जिसमें शक, आरोप और चर्चाएं झूठी साबित हुईं. उत्तर प्रदेश की समाजवादी सरकार ने चैन की सांस ली. क्योंकि देश की सबसे बड़ी जांच एजेंसी सीबीआई की जांच रिपोर्ट के मुताबिक दोनों लड़कियां बदचलन थी इसलिए पिता ने उनकी हत्या कर शवों को पेड़ में लटका दिया था. 
अखिलेश यादव, दलित, बदायूं रेप रेस, आर्टिकल 15, अखिलेश यादव बदायूं रेप रेस के बाद विपक्ष ने अखिलेश यादव की जमकर किरकिरी की थी इस थ्योरी को सिरे से खारिज करते हुए एक खोजी रिपोर्ट जैसी खबर की तरह फिल्म आर्टिकल 15 में संकेतों ये भी बताने की कोशिश की है कि भाजपा देश में क्यों उभरी और सपा उत्तर प्रदेश में कैसे डूबी? बात आठ: दस बरस पुरानी है. 
यूपी में मायावती सरकार को सवर्ण वर्ग उखाड़ फेकना चाहता था. लेकिन उन दिनो यहां भाजपा बेहद कमजोर थी, बसपा से सीधी लड़ाई सपा की थी. बसपा को सत्ता से बाहर करने का रास्ता यही था कि सपा को वोट दिया जाये. इसलिए सपा को सवर्ण वर्ग के भी वोट मिल गये थे. जब विधानसभा चुनाव में सपा जीती और अखिलेश यादव मुख्यमंत्री बने तो उन्हें ये गुमान होने लगा कि वो सर्व समाज के नेता हैं. सर्वसमाज का लोकप्रिय नेता होने की गलतफहमी का शिकार अखिलेश यादव के पिता मुलायम सिंह यादव और चाचा शिवपाल यादव ने सपा को जिस जातीय गणित की ताकत दी थी उसे कमजोर करने लगे. अगड़ों को अपना बनाने के चक्कर में सपा के हाथ से पिछड़े फिसलने लगे. 
उधर भाजपा के रणनीतिकार जानते थे कि उसे बहुमत हासिल करने या बर्खरार रखने के लिए किसी भी तरह से हिन्दू समाज में जातिगत दूरियों कम करके सबको एक करना है. जातिगत नफरत का उत्सर्जन परिवर्तित होकर जाति के बजाय धार्मिक नफरत की तरफ बढ़े. इस दिशा मे ही काम हो रहा था. किसी हद तक हिन्दू: मुस्लिम नफरते पैदा करने में जातिगत दूरियां कम हो रही थी. 
अखिलेश यादव, दलित, बदायूं रेप रेस, आर्टिकल 15, अखिलेश यादव बदायूं रेप केस को दर्शाती अनुभव सिन्हा की फिल्म आर्टिकल 15 अखिलेश यादव के कार्यकाल में जब दो दलित लड़कियों की लाश पेड़ में लटकी मिली तो तत्कालीन मुख्यमंत्री को लगा कि अब दलित: पिछड़ा बनाम सवर्ण की खाई बढ़ने का खतरा है. अखिलेश को लगा कि ऐसी घटना सवर्ण वर्ग को उनसे दूर कर देगी. इससे भी ज्मादा खतरा ये कि दलित लड़कियों का बलात्कार और फिर हत्या की घटना सपा की सबसे बड़ी प्रतिद्वंद्वी बसपा को सबसे ज्यादा ताकत देगी. बस यहीं से भाजपा और सपा की मिलीभगत ने दलित लड़कियों वाले कांड के सच को झूठ और झूठ को सच बना दिया. 
अखिलेश यादव जैसे नयी पीढ़ी के नेता अपरिपक्वता का शिकार हो कर भाजपा का साथ देते रहे. और दलितों: पिछड़ों के दर्द: दुख और ज़ुल्मों पर इस तरह पर्दे पड़ते है. ये कोई नया अनुभव नहीं है. देश और पूरी कायनात का पुराना अनुभव है. बुराई के खिलाफ हमेशा से ही अच्छे चेहरे उभरते रहे हैं. जब देश ग़ुलाम हो गया, आज़ाद हुआ तो नफरत की आग लगा दी गई. ये कठिन समय नहीं होता तो राष्ट्रपिता महत्मा गांधी कहां मिलते? हज़ारो साल पहले जब पाप का सैलाब उबलने लगा तो नूह की कश्ती दिखाई दी. मानवता और मानव को बचा लिया गया. 
समय: समय पर ऐसे अनुभव हुए हैं. बीमारी पैदा हुई है तो दवा भी इजाद हुई है. इस मुल्क के भी अलग: अलग अनुभव रहे हैं. हर अनुभव यही सिखाता है कि इंसान इंसान में फर्ख करने वाला इंसान नहीं हो सकता. संविधान के खिलाफ चलने वाला राष्ट्रभक्त नहीं हो सकता. आर्टिकल 15 के अधिकार छीनने वाला कम से कम भारतीय कहलाने लायक नहीं. 
जातिवाद के ज़हर को पहचानो जो तुम्हारे ज़मीर को मार रहा है मुल्कपरस्ती और राष्ट्रवाद की भावना को दिगभ्रमित करने वाले दौर में मुल्क की नब्ज़ पकड़ कर फिल्म मुल्क की सफलता के बाद लेखक, निर्माता: निदेशक अनुभव सिन्हा ने एक हमे एक और एहसास अनुभव कराया है. हमारे अंदर पनपते जातिवाद के आगे भारतीय संविधान को सिसकते दिखाया है. संविधान के आर्टिकल 15 को संविधान के सफों से निकलकर अमल में आने की सख्त जरूरत ज़ाहिर की है. अनुभव की फिल्म: आर्टिकल 15 देखियेगा तो ये आपको झंकझोर देगी. 
सब बराबर हो जायेंगे तो राजा कौन बनेगा. ब्रहमा जी की बनाई हुई व्यवस्था है. कोई राजा, कोई सैनिक, कोई सेवक, कोई दास. वर्ण व्यवस्था पर कटाक्ष करते ऐसे संवाद धर्म की चरखी पर लिपटी जहालत का आईना दिखाते हैं. फिल्म को बैलेंस करने के लिए फिल्म का मुख्य किरदार (आयुष्मान खुराना) ब्राह्मण जाति का दिखाया गया है. ज़िया, राजू और नवल जैसे लखनऊ के रंगमंच कलाकारों को फिल्म के छोटे पर बेहद अहम किरदर निभाना का मौक़ा मिला है. 
का जन्म 31 अक्टूबर 1875 को हुआ था सरदार पटेल एक स्वतंत्रता संग्राम सेनानी तथा आजार भारत के पहले गृहमंत्री थे। स्वतंत्रता की लड़ाई में उनका महत्वपूर्ण योगदान था, जिसके कारण उन्हें भारत का लौह पुरुष भी कहा जाता है। 31 अक्टूबर 1875 गुजरात के नाडियाद में सरदार पटेल का जन्म एक किसान परिवार में हुआ था। उन के पिता का नाम झवेरभाई और माता का नाम लाडबा देवी था। सरदार पटेल अपने तीन भाई बहनों में सबसे छोटे और चौथे नंबर पर थे। शिक्षा: सरदार वल्लभ भाई पटेल की शिक्षा का प्रमुख स्त्रोत स्वाध्याय था। उन्होंने लंदन से बैरिस्टर की पढ़ाई की और उसके बाद पुन: भारत आकर अहमदाबाद में वकालत शुरू की। स्वतंत्रता आंदोलन में भागीदारी: सरदार पटेल ने महात्मा गांधी से प्रेरित होकर स्वतंत्रता आंदोलन में भाग लिया था। सरदार पटेल द्वारा इस लड़ाई में अपना पहला योगदान खेड़ा संघर्ष में दिया गया, जब खेड़ा क्षेत्र सूखे की चपेट में था और वहां के किसानों ने अंग्रेज सरकार से कर में छूट देने की मांग की। जब अंग्रेज सरकार ने इस मांग को स्वीकार नहीं किया, तो सरदार पटेल, महात्मा गांधी और अन्य लोगों ने किसानों का नेतृत्व किया और उन्हें कर न देने के लिए प्ररित किया। अंत में सरकार को झुकना पड़ा और किसानों को कर में राहत दे दी गई। यूं पड़ा नाम सरदार पटेल: सरदार पटेल को सरदार नाम, बारडोली सत्याग्रह के बाद मिला, जब बारडोली कस्बे में सशक्त सत्याग्रह करने के लिए उन्हें पह ले बारडोली का सरदार कहा गया। बाद में सरदार उनके नाम के साथ ही दौड़ गया। योगदान: आजादी के बाद ज्यादातर प्रांतीय समितियां सरदार पटेल के पक्ष में थीं। गांधी जी की इच्छा थी, इसलिए सरदार पटेल ने खुद को प्रधानमंत्री पद की दौड़ से दूर रखा और जवाहर लाल नेहरू को समर्थन दिया। बाद में उन्हें उपप्रधानमंत्री औरगृहमंत्री का पद सौंपा गया, जिसके बाद उनकी पहली प्राथमिकता देसी रियासतों तो भारत में शामिल करना था। इस कार्य को उन्होंने बगैर किसी बड़े लड़ाई झगड़े के बखूबी किया। परंतु हैदराबाद के ऑपरेशन पोलो के लिए सेना भेजनी पड़ी। चूंकि भारत के एकीकरण में सरदार पटेल का योगदान अत्यंत महत्वपूर्ण था, इसलिए उन्हें भारत का लौह पुरुष कहा गया। 15 दिसंबर 1950 को भारत का उनकी मृत्यु हो गई और यह लौह पुरुष दुनिया को अलविदा कह गया। 

मध्यप्रदेश में बीजेपी को बागी विधायकों पर कार्रवाई की जल्दी नहीं, बन रही रणनीति. 
बीजेपी में विधायकों के टूटने के बाद लगातार बैठकों का दौर जारी पार्टी दोनों विधायकों पर कार्रवाई को लेकर वेट एंड वॉच की मुद्रा में. 
बीजेपी के दो विधायकों ने मध्यप्रदेश दंड विधि संशोधन विधेयक पर कमलनाथ सरकार के पक्ष में मतदान किया, जिसे लेकर राज्य की सियासत में बवाल मच गया है. मध्यप्रदेश बीजेपी में विधायकों के टूटने के बाद लगातार बैठकों का दौर चल रहा है. लेकिन बीजेपी दोनों विधायकों पर कार्रवाई को लेकर वेट एंड वॉच की मुद्रा में है. पूरे घटनाक्रम की रिपोर्ट लेकर बीजेपी के प्रदेश अध्यक्ष राकेश सिंह दिल्ली पहुंच गए हैं. उधर बीजेपी की तरफ से पलटवार की योजनाएं भी बन रही हैं. 
 
ब्यौहारी से बीजेपी विधायक शरद कोल, और मैहर के विधायक नारायण त्रिपाठी ने पार्टी के खिलाफ बगावत का बिगुल फूंक दिया, लेकिन पार्टी कह रही है ऑल इज़ वेल. मध्यप्रदेश बीजेपी अध्यक्ष राकेश सिंह ने कहा अभी कुछ भी नहीं हुआ, सब कुछ अनुकूल है, सब कंट्रोल में है. सूत्र कह रहे हैं दोनों विधायकों पर फिलहाल पार्टी जल्दबाज़ी में कोई कार्रवाई नहीं करेगी. पार्टी अभी दोनों बागी विधायकों को मनाने की कोशिश करेगी. 
इस बीच कांग्रेस के नेता कह रहे हैं, बीजेपी के और विधायक उनके संपर्क में हैं. परिवहन मंत्री गोविंद सिंह राजपूत ने कहा नंबर वन नंबर 2 ने क्या कहा पता नहीं, लेकिन नंबर 2 हमारे पास आ गए, दो और पाइप लाइन में हैं. वहीं खनिज मंत्री प्रदीप जायसवाल ने कहा उस चेहरे पर हमारे दो विधायक, और बता दूं तीन विधायक और हैं. जब उनकी आवाज़ उठेगी तो उसे बंद करने तीन और लाएंगे. वहीं खाद्य मंत्री प्रद्युम्न सिंह तोमर ने कहा कोई शर्त नहीं है, ये तो शुरुआत है अभी. नारायण त्रिपाठी और शरद कोल कांग्रेस में रहे फिर पाला बदला. ऐसे ही हैं बीजेपी विधायक संजय पाठक, इनके भी कांग्रेस में जाने की अटकलें हैं, लेकिन विधायक जी इसे नकार रहे हैं. वे कहते हैं कि मेरा पारिवारिक बैकग्राउंड कांग्रेस का रहा है. मेरे पिता मंत्री रहे हैं, मैं भी कांग्रेस में रहा हूं. ऐसी संभावनाएं वे तलाशते हैं लेकिन मेरे ख्याल से वह कल्पना मात्र है. 
मध्य प्रदेश विधानसभा में बीजेपी के दो विधायकों ने दिया कांग्रेस को समर्थन, बोले यह हमारी घर वापसी है. बहरहाल बीजेपी की इस चूक से आलाकमान से लेकर संघ तक नाराज़ है. एक रिपोर्ट राज्य बीजेपी से तलब की गई है, जिसमें पूछा गया है कि सदन में जब वोटिंग की स्थिति बनी तो बीजेपी सियासी रणनीति बनाने में कैसे चूक गई? दंड संशोधन विधेयक पर बीजेपी के दो विधायकों ने कांग्रेस के पक्ष में वोट किया और पार्टी को भनक तक नहीं लगी. 
उधर सत्ता पक्ष के आक्रमण का जवाब बीजेपी भी आक्रामक होकर देने की रणनीति के बारे में सोच रही है. सूत्रों के मुताबिक ग्वालियर चंबल के कद्दावर नेता के संपर्क में कांग्रेस के कुछ नाराज़ नेता हैं, इसलिए विधानसभा में डिवीजन मांगने वाले बसपा विधायक संजू कुशवाहा कह रहे हैं कि कांग्रेस को पहले अपने विधायकों पर ध्यान रखना होगा. कर्नाटक में जो स्थिति बनी वह अपने विधायकों की वजह से बनी, इसलिए मुझे लगता है कांग्रेस को अपने विधायकों पर नजर रखने की जरूरत है. हमारे ऊपर शक़ करने की कोई वजह नहीं है. बीजेपी की रणनीति राज्य के पूर्व संसदीय मामलों के मंत्री नरोत्तम मिश्रा के बयान में दिखी. उन्होंने कहा खेल उन्होंने शुरू किया, खत्म हम करेंगे. BJP के दो विधायकों के कमलनाथ सरकार को एक बिल पर समर्थन देने के बाद कांग्रेस का दावा और भी हैं संपर्क में. पूर्व सीएम शिवराज सिंह चौहान और राज्य पार्टी प्रमुख राकेश सिंह सहित बीजेपी के वरिष्ठ नेता वैसे तो यह कहते रहे हैं कि उनकी पार्टी कमलनाथ सरकार को गिराने का प्रयास नहीं करेगी, वह खुद अपने अंतर्विरोधों से गिरेगी. लेकिन हमारे सूत्रों के अनुसार बुंदेलखंड, ग्वालियर और विंध्य क्षेत्र में तीन पूर्व मंत्री असंतुष्ट कांग्रेस विधायकों से संपर्क में हैं. इसके अलावा निर्दलीय, बसपा और सपा के विधायकों को भी साधने के प्रयास छोड़े नहीं गए हैं. 
गुरु पूर्णिमा के दिन सत्ता पक्ष को झटका देने की तैयारी पूरी भी हो गई थी. बीजेपी के निशाने पर ग्वालियर चंबल क्षेत्र के अलावा मालवा निमाड़ क्षेत्र के आदिवासी बहुल इलाके के कुछ विधायक थे. इसी के मद्दनेज़र बुधवार को मध्यप्रदेश में जो हुआ वह अप्रत्याशित नहीं था बल्कि इसकी बाकायदा योजना बनाई गई थी. भिंड सीट से बसपा विधायक संजीव सिंह, जिन्होंने बुधवार को विधानसभा में संशोधन विधेयक पर वोटों के विभाजन की मांग की थी, ने बताया कि कुछ महत्वपूर्ण मुद्दे पर वोटों के विभाजन की योजना अग्रिम रूप से बनाई गई थी. 
मध्य प्रदेश विधानसभा में BJP नेता गोपाल भार्गव बोले हमारे नंबर 1 और नंबर 2 कह देंगे तो एक दिन भी नहीं चलेगी ये सरकार हालांकि सत्तारूढ़ कांग्रेस के भी कई नेता बीजेपी के खिलाफ आक्रामक बने रहे. उसके कई नेताओं जैसे परिवहन मंत्री गोविंद राजपूत, खनन मंत्री प्रदीप जयसवाल ने दावा किया कि पांच से अधिक भाजपा विधायक भी कांग्रेस के संपर्क में हैं. ये भी कहा गया कि जब वक्त आएगा तो विंध्य, मालवा से आठ विधायक कांग्रेस के पाले में आ सकते हैं. 

निर्मला सीतारमन ने डिफेंस बजट वित्‍त मंत्री नहीं, रक्षा मंत्री की तरह पेश किया है. 
एक तो पाकिस्तान का अपना अलग से रक्षा बजट है और दूसरे चीन के रक्षा बजट में भी उसकी हिस्सेदारी रहती है. इन सब तथ्यों को नजर अंदाज करते हुए हमारे कुछ सेक्यूलरवादी बुद्धिजीवी कहते हैं कि भारत को अपने रक्षा बजट में कटौती करनी चाहिए. 
जब देश के इर्द गिर्द दो बड़े शत्रु राष्ट्रों की सरहदें मिलती हों तब भारत से यह अपेक्षा करना उचित ही नहीं होगा कि वह अपने रक्षा बजट में कटौती करने की सोचे भी. भारत की पाकिस्तान से 1947, 1955, 1971 और फिर करगिल में जंग हुई. चीन से भी हमारी भीषण जंग 1962 में हुई. पिछले वर्ष डोकलाम में भी लड़ाई की ही नौबत आ चुकी थी. लेकिन, मोदी जी की कुशल कूटनीति और सुषमा जी और तत्कालीन विदेश सचिव जयशंकर जी की सफल कार्य शैली से युद्ध टल गया. जिन सीमा के सवालों पर जंग हुईं थीं वे सवाल अब भी तो अनसुलझे ही हैं. इसीलिए वित्त मंत्री निर्मला सीतारमण ने समझदारी पूर्वक रक्षा बजट के लिए 3 लाख करोड़ रुपए आवंटित किए. आपको याद ही होगा अंतरिम बजट में भी इतनी ही राशि का आवंटन हुआ था. 
अब जरा भारत के रक्षा बजट की तुलना चीन के रक्षा बजट से भी कर लेते हैं. चीन ने सेना में आधुनिकीकरण अभियान को आगे बढ़ाने का प्रयास करते हुए अपने रक्षा खर्च में 81 फीसद की वृद्धि करके 175 अरब डॉलर कर दिया है. जाहिर है कि चीन का रक्षा बजट हमारे देश से बहुत अधिक है. नेशनल पीपुल्स कांग्रेस (एनपीसी) के अनुसार चीन का 2018 का रक्षा बजट 1110 अरब युआन (175अरब डॉलर) है. चीन, इस प्रकार अमेरिका के बाद रक्षा क्षेत्र पर खर्च करने वाला दूसरा सबसे बड़ा देश है. हालत यह है कि चीन ने रक्षा खर्च को बढ़ाकर 175 अरब डॉलर किए जाने भी पर कहा था कि यह पिछले दो साल की तुलना में थोड़ा ही अधिक है. 
पाकिस्तान और चीन की वजह से भारत को अपने रक्षा बजट को निरंतर मजबूत करना होगा बहरहाल चीन के रक्षा बजट में पाकिस्तान का भी हिस्सा रहता है, यह सबको पता ही है. मतलब यह कि एक तो पाकिस्तान का अपना अलग से रक्षा बजट है और दूसरे चीन के रक्षा बजट में भी उसकी हिस्सेदारी रहती है. इन सब तथ्यों को नजर अंदाज करते हुए हमारे कुछ सेक्यूलरवादी बुद्धिजीवी कहते हैं कि भारत को अपने रक्षा बजट में कटौती करनी चाहिए. उन्हें यह कौन बताए समझाए कि शांति की बात और पहल शक्तिशाली ही कर सकता है. कमजोर को तो दुनिया जीने का भी अधिकार देने के लिए राजी नहीं है. कहा गया है कि क्षमा शोभती उस भुजंग को जिसके पास गरल हो. उसको क्या जो दंतहीन, विषहीन, विनीत, सरल हो. 
अब यह भी जान लेते हैं कि भारत से चार गुना छोटे शातिर पाकिस्तान का रक्षा बजट कितना है. पाकिस्तान ने 2018 19 के लिए 5661 अरब रुपये का बजट रखा. इससे पहले के वित्त वर्ष के दौरान पाकिस्तान का रक्षा बजट 999 अरब रुपये का था. इस पैसे का इस्तेमाल पाक अपनी सेना को मजबूत बनाने के लिए कर रहा है. इन दोनों देशों के रक्षा बजट में इजाफा करने के बाद भारत को अपने हितों को तो देखना ही होगा. यह दोनों दुश्मन देश भारत से प्रत्यक्ष और अप्रत्यक्ष रूप से खुंदक खाते रहते हैं. हमने डोकलाम सीमा विवाद के समय चीन के बेहद निंदनीय रुख को देखा था. वह भारत को युद्ध की बंदरभभकी दे रहा था. पाकिस्तान के कुछ धूर्त नेता अभी भी भारत को देख लेने की बातें करते रहते हैं. पहले नवाज शरीफ और अब इमरान खान की सरकारों का भारत विरोधी रवैया साफ दिखाई देता है. हो सकता है कि हमारी युवा पीढ़ी को ज्ञात न हो कि 1962 की जंग के बाद चीन ने हमारे अक्सईचिन पर कांग्रेस के राज में जबरदस्ती अपना कब्जा जमा लिया था. यह क्षेत्र 37244 वर्ग किलोमीटर है जिसमें गलैशियर भरे पड़े हैं. यह पूरे कश्मीर घाटी जितना बड़ा है. भारत को उस चीन द्वारा जबरदस्ती ढंग से कब्जाए क्षेत्र को वापस तो लेना ही है. चीन हमारे अरुणाचल प्रदेश पर भी गिद्ध दृष्टि रखता है. तो भारत को अपने रक्षा बजट को निरंतर बढ़ाने के साथ सेना के सभी अंगों को और मजबूत तो करना ही होगा. 
अगर बात पाकिस्तान की करें तो उसने विंग कमांडर अभिनंदन को जिस भावना से वापस किया था, उससे संकेत साफ है कि उसे भारत की शक्ति का अंदाजा तो हो ही गया है. भारतीय वायुसेना के लड़ाकू विमान के पायलट की तुरंत स्वदेश वापसी कोई सामान्य घटना नहीं थी. यह नए भारत का एक सख्त और मजबूत चेहरा है कि पाकिस्तान घुटनों के बल पर आकर अभिनंदन को भारत भेज देता है. तब सबने देखा था कि पाकिस्तान के प्रधानमंत्री इमरान खान किस तरह से अपनी संसद में अभिनंदन की रिहाई की घोषणा कर रहे थे. पुलवामा हमले के बाद भारतीय कूटनीति के आगे पूरी तरह पस्त हो गया था पाकिस्तान. 
एक बात और समझनी होगी कि चीन और पाकिस्तान को भारत की प्रगति कतई रास नहीं आती. भारत में प्रत्यक्ष निवेश (एफडीआई) लगातार बढ़ता जा रहा है. भारत से अधिक एफडीआई अन्य किसी देश को नहीं मिल रहा है. भारत में अमेरिका तथा चीन से भी अधिक एफडीआई आ रही है. दुनियाभर के बड़े निवेशक भारत में अपनी पूंजी को लगाने का मन बना चुके हैं. यदि यह न होता तो भारत किसी भी हाल में अमेरिका या चीन से एफडीआई खींचने में इक्कीस न रहता. प्रधानमंत्री नरेन्द्र मोदी अमेरिका, जापान से लेकर साउथ कोरिया, जर्मनी, सिंगापुर वगैरह जाकर वहां के बड़े निवेशकों भारत में निवेश करने का आग्रह करते हैं. भारत अब सारे विश्व के निवेशकों को पसंद आने लगा है. भारत को तो एफडीआई ज्यादा से ज़्यादा आकर्षित करनी ही होगी. बिना एफडीआई के देश में विकास की गति लंबी छलांग नहीं लगा सकेगी. 
दरअसल अब भारत की तरफ से संदेश पूरे विश्व को साफ जाना चाहिए कि हम रक्षा क्षेत्र को मजबूत करते हुए अपने अन्य क्षेत्रों की भी अनदेखी नहीं करेंगे. यह भी हो रहा है. भारत की अर्थव्यवस्था निरंतर ठोस ही हो रही है. पर हमारे सामने बेरोजगारी भी एक बड़ी चुनौती बनी हुई है. हमें अपनी बढ़ती हुई आबादी पर भी तुरंत सख्ती से लगाम भी लगानी होगी. इन दोनों मोर्चों पर अभी देश को बहुत लंबी ल़ड़ाई लड़नी है. ये दोनों मसले एक दूसरे से पूरी तरह जुड़े हुए हैं. बढ़ती आबादी के कारण ही बेरोजगारी का मसला गंभीर हो रहा है. हम पाकिस्तान तो बन नहीं सकते. पाकिस्तान ने अपने को रक्षा क्षेत्र में मजबूत करने के चक्कर में गरीबी उन्मूलन, शिक्षा, सेहत जैसे सवालों को तरजीह नहीं दी. इसका ही नतीजा है कि पाकिस्तान बर्बादी की कगार पर खड़ा है. वह आज भीख का कटोरा लेकर दुनियाभर से आर्थिक मदद मांग रहा है. वहां पर महंगाई सातवें आसमान पर पहुंच गई है. आम इंसान तो तिल तिल कर मर रहा है. भारत को अपने को चौतरफा तरीके से मजबूत करते रहना होगा. पर यह भी जरूरी है कि इस क्रम में भारत विश्व बंधुत्व का संदेश भी देता रहे. 


प्रियंका गांधी की चुनौती योगी या मोदी नहीं, बल्कि इंदिरा गांधी हैं. 
प्रियंका गांधी ने इंदिरा गांधी स्टाइल में सोनभद्र के पीड़ितों से मुलाकात भी कर ली है और उसके लिए उन्हें हाथी की सवारी भी नहीं करनी पड़ी है प्रियंका जितना जल्दी समझ जायें कि उन्हें योगी या मोदी से चुनौती नहीं, बल्कि इंदिरा की छवि की कैद से बाहर निकलना है, बेहतर होगा. 
कांग्रेस महासचिव और यूपी प्रभारी प्रियंका गांधी वाड्रा बड़ी राहत महसूस कर रही होंगी. आम चुनाव में कांग्रेस की हार पर मिर्जापुर धरने की कामयाबी जख्मों के लिए मरहम जैसी ही तो है. 
24 घंटे के धरने के बाद चुनार गेस्ट हाउस के बाहर प्रियंका गांधी को आखिरकार सफलता मिली ही. प्रियंका गांधी ने कहा भी था कि वो पीड़ितों से मिले बगैर नहीं लौटेंगी. हुआ भी वही. प्रियंका ने ट्विटर के बेहतरीन इस्तेमाल से लेकर मीडिया अटेंशन का पूरा फायदा उठाया है. स्थानीय प्रशासन पर आरोप लगाते हुए कहा था, प्रशासन न हमें मिलने दे रहा है और पीड़ित परिवारों को भी यहां आने से रोक रहा है. बीच बीच में वो बताती भी रहीं कि अफसर कह रहे हैं ऊपर से ऑर्डर है. 
देखा जाय तो प्रियंका गांधी ने यूपी के सीएम योगी आदित्यनाथ को इस केस में राजनीतिक पटखनी ही दी है. प्रियंका गांधी की जिद के आगे योगी के अफसरों को झुकना ही पड़ा. साफ लग रहा है कि योगी आदित्यनाथ की रणनीति फेल हो गयी है और प्रियंका गांधी के दबाव में बैकफुट पर लौटना पड़ा है. प्रियंका गांधी के धरने पर बैठ जाने से कांग्रेस का पूरा अमला हरकत में आ गया था. यूपी कांग्रेस के पुराने नेता प्रमोद तिवारी की अगुवाई में एक प्रतिनिधिमंडल ने राज्यपाल से मिल कर ज्ञापन भी दिया था. इसी बीच, डेरेक ओ ब्रायन के नेतृत्व में तृणमूल कांग्रेस प्रतिनिधिमंडल ने एक्स्ट्रा दबाव बना दिया. तृणमूल नेताओं की दलील भी दमदार रही, पुलिस ने हमें वाराणसी एयरपोर्ट पर रोक लिया जब हम पीड़ितों से मिलने सोनभद्र जा रहे थे. धारा 144 का कोई उल्लंघन नहीं हुआ है क्योंकि हमारी संख्या कम है. टीएमसी के तीन नेता थे और 144 के लिए संख्या पांच या उससे ज्यादा होनी चाहिये. 
बहरहाल, सोनभद्र के पीड़ितों से मिलने के बाद मिर्जापुर के जिलाधिकारी को कहना पड़ा प्रियंका न हिरासत में हैं, न गिरफ्तार हैं. अब वो जा सकती हैं. 
शुरू से ही प्रियंका गांधी की तुलना इंदिरा गांधी से होती रही है और ये भी मानना पड़ेगा कि मिर्जापुर सोनभद्र में कांग्रेस नेता को कामयाबी भी आजमाये हुए पुराने नुस्खे से ही मिली है. फिर भी मालूम होना चाहिये कि कॉपी की हुई चीजें तात्कालिक फायदा तो दिला देती हैं लेकिन लंबी रेस के काबिल नहीं होतीं. 
कदम कदम पर इंदिरा की छवि से जूझ रही हैं प्रियंका. यूपी के राजनीतिक दौरे पर निकलीं प्रियंका गांधी ने सोनभद्र के कुछ पीड़ितों से मिलने के बाद मीडिया से कहा मैं पीड़ित परिवारों से मिलना चाहती थी, मेरा मकसद पूरा हो गया है, लेकिन इंसाफ की लड़ाई लड़ती रहूंगी. साथ ही, प्रियंका गांधी ने पीड़ित परिवारों को 25 लाख रुपये मुआवजा देने की मांग की. कांग्रेस की तरफ से प्रियंका गांधी ने पहले ही कह रखा है कि पार्टी सोनभद्र नरसंहार के पीड़ित परिवारों को 10 लाख रुपये देगी. 
अपनी दादी पूर्व प्रधानमंत्री इंदिरा गांधी की राजनैतिक शैली अपनाते हुए प्रियंका गांधी ने हाल फिलहाल बड़ी कामयाबी पायी है. निश्चित तौर पर लौटते वक्त अमेठी में मिले दर्द में ये बाम का काम कर रहा होगा. मगर, मालूम होना चाहिये सिर्फ इतने भर से काम नहीं चलने वाला. प्रियंका गांधी की राह में सबसे बड़ी बाधा उनका इंदिरा गांधी की छवि में कैद हो जाना है. 
करीब करीब वैसे ही जैसे अभिषेक बच्चन नहीं चल पाये. अभिषेक पर हमेशा उनके पिता सुपरस्टार अमिताभ बच्चन की छवि हावी रही है. वैसे भी अभिषेक बच्चन कम से कम उदय चोपड़ा और दीपक तिजोरी से तो अच्छी ही एक्टिंग करते हैं लेकिन वो कभी अमिताभ बच्चन के बेटे की छवि से बाहर निकल ही नहीं पाये. आखिर क्या वजह है कि जिस अमिताभ बच्चन की मिमिक्री कर के न जाने कितने लोग मायानगरी में घर परिवार चलाते रहे हैं और उसी अमिताभ के अपने बेटे का संघर्षों का सफर खत्म ही नहीं हो रहा है. ध्यान नहीं दिया तो इंदिरा गांधी की छवि में कैद होकर रह जाएंगी प्रियंका गांधी वाड्रा. 
प्रियंका गांधी में शुरू से ही इंदिरा गांधी की इमेज देखी जाती रही है. पहले तो कांग्रेस के भीतर ही ये राग शुरू हुआ. फिर धीरे धीरे मीडिया के जरिये लोगों में भी ये धारणा बनने लगी और अब तो घर कर गयी है. प्रियंका जब पूर्वी यूपी की प्रभारी बनीं तब भी उनके हाव भाव से लेकर साड़ी पहने तक की तुलना इंदिरा गांधी से की जाती रही. जब वो मिर्जापुर पहुंची हैं तो भी उसे 1977 में इंदिरा गांधी के बेलछी दौरे से जोड़ कर देखा जाने लगा है. प्रियंका ने भी तरीका बिलकुल वैसा ही अपनाया. ये भी सही है कि कामयाबी भी मिली. 
प्रियंका के लिए अब बहुत जरूरी है पहले वो इंदिरा गांधी की छवि से बाहर निकलने की कोशिश करें. अच्छी बात ये है कि प्रियंका के पास खुद को साबित करने का मौका भी पूरा है. इमरजेंसी के बाद वाली स्थिति से भी बुरी स्थिति में कांग्रेस पहुंच चुकी है. कम से कम तब कांग्रेस के पास एक मजबूत नेता तो हुआ करता था. आज जो नेता है वो झोला उठाकर फकीर बनने को तैयार बैठा रहता है और बाकी कोई उस कुर्सी पर बैठने को राजी नहीं. सबको लगता है जब खड़ाऊं से ही काम होने वाला है तो ऊपर बैठने की जहमत कौन उठाये. बैठने पर भी क्या पता मनमोहन सिंह की तरह कई बार बताना पड़े कि राहुल जी के लिए कुर्सी छोड़ने को तैयार हूं. 
आखिर नेहरू के नाम पर कब तक दुकान चलेगी? 
सोनभद्र हत्याकांड को हैंडल करने में यूपी के मुख्यमंत्री योगी आदित्यनाथ ने जो राजनीतक तरीका अपनाया है, नतीजा 2018 के गोरखपुर फूलपुर उपचुनावों जैसा ही लगता है. जो रास्ता योगी आदित्यनाथ के सलाहकारों ने आखिर में अपनाया वो अगर पहले ही ले लिये होते तो कितनों को प्रियंका गांधी के आने जाने की खबर रहती. जैसे चुनावों में बोट यात्रा करने गयीं थी वैसे ही सोनभद्र से भी लौट आतीं. या फिर जैसे राहुल गांधी भट्टा परसौल गये और घूम कर निकल लिये थे. या फिर गोरखपुर अस्पताल में ऑक्सीजन कांड के बाद दौरे पर गये थे. 
ऐसा लगता है जैसे प्रियंका को यूपी में योगी आदित्यनाथ वैसे ही काउंटर कर रहे हैं जैसे राहुल गांधी बीजेपी के कांग्रेस मुक्त भारत के खिलाफ संघर्ष कर रहे हैं. दोनों के स्टैंड में ज्यादा फर्क नहीं लगता. 
ये समझना मुश्किल हो रहा है कि योगी आदित्यनाथ को प्रियंका से डर किस बात का है? जो नेता आपके सूबे में अपनी पार्टी को लोक सभा की सिर्फ एक सीट दिला पाया हो. जिस नेता के एड़ी चोटी का जोर लगा देने के बावजूद कांग्रेस का सबसे बड़ा नेता अपने गढ़ में आपकी पार्टी के उम्मीदवार से हार गया हो उससे फिलहाल किस बात का डर हो सकता है? आगे की बात और है. सोनिया गांधी तो रायबरेली से चुनाव जीत गयीं, लेकिन अमेठी में बीजेपी नेता स्मृति ईरानी ने राहुल गांंधी को हार का स्वाद चखा ही दिया. 
ऐसे ही खास मौकों पर समझ आता है कि राजनीतिक रूप से योगी आदित्यनाथ कितने कच्चे खिलाड़ी हैं. ऐसे तो योगी आदित्यनाथ बीजेपी का ही नुकसान कर रहे हैं और प्रधानमंत्री नरेंद्र मोदी की मेहनत पर पानी फेर रहे हैं. अगर प्रियंका को रोके जाने के चलते मीडिया अटेंशन और लोगों में सहानुभूति मिल रही है तो इसके लिए राजनीतिक जिम्मेदारी किसकी बनती है योगी आदित्यनाथ या कोई और? 
आखिर कब योगी आदित्यनाथ हनुमान को दलित बता कर और ऐसे ही ऊलजुलूल बयानों के बूते राजनीति करते रहेंगे. जिसके मुख्यमंत्री रहते सूबे में सामूहिक मर्डर हो रहा है वो लोगों को समझाने की कोशिश कर रहा है कि इसके लिए नेहरू जिम्मेदार हैं. यूपी का कुछ तो ख्याल कीजिए महाराज. यूपी की राजनीति अलग है, नेहरू को दिल्ली के लिए बख्श दीजिये वैसे भी उनके कंधों पर काफी बोझ है. मुख्यमंत्री योगी आदित्यनाथ समझा रहे हैं कि हत्याओं के लिए 1959 से लेकर 1989 के बीच की कांग्रेस सरकारें जिम्मेदार हैं. क्या इसका मतलब ये नहीं है कि आपको पता था कि कांग्रेस सरकारों से गलती हुई है. तो क्या उन गलतियों की सजा भुगतने के लिए लोगों को उनके हाल पर छोड़ देंगे? 
आखिर योगी आदित्यनाथ के पास इस बात का क्या जवाब है कि क्या दो साल के शासन में आप कांग्रेस की बड़ी गलतियों को सुधारने की शुरुआती कोशिश भी नहीं कर सकते? या फिर यूपी पुलिस के पास एनकाउंटर से फुरसत ही नहीं मिलती कि वो ऐसी हत्याएं रोकने के लिए थोड़ा वक्त निकाल सके. मालूम होना चाहिये कि नेहरू के नाम पर कुछ दिन तो लोगों का ध्यान मुद्दों से हटाया जा सकता है लेकिन बार बार वोट नहीं बटोरा जा सकता. 

कांग्रेस और प्रियंका दोनों ही को एक दूसरे की सख्त जरूरत है. 
ये तो घोषित है कि प्रियंका गांधी को यूपी में कांग्रेस को खड़ा करने की जिम्मेदारी मिली हुई है लेकिन अघोषित तौर पर प्रियंका को घर परिवार भी देखना है. घर परिवार से आशय चूल्हे चौके से कतई नहीं है, बल्कि सरकारी एजेंसियों से पति रॉबर्ट वाड्रा की लड़ाई में वो बतौर भारतीय नारी पति के साथ खड़ी हैं. ऐसा वो खुद ही बता भी चुकी हैं और रॉबर्ट वाड्रा को ED ऑफिस छोड़ने के बाद कांग्रेस दफ्तर में काम शुरू कर दिखा भी चुकी हैं. प्रियंका गांधी के औपचारिक तौर पर कांग्रेस ज्वाइन करते वक्त भी ये बातें चर्चाओं में रहीं कि किस तरह मिल जुल कर सीधे मैदान में लड़ाई लड़ने का फैसला हुआ. ये बात अलग है कि चुनाव में कामयाबी नहीं मिली और चीजें बेकाबू होती जा रही हैं. फिर तो लड़ाई और भी मुश्किल है और पहले से ज्यादा जरूरी भी. कांग्रेस को भी एक मजबूत नेतृत्व की सख्त जरूरत है. राहुल गांधी भले ही गैर गांधी नेतृत्व पर अड़े हों लेकिन लगता तो यही है कि उनकी चलती ही कितनी है. राहुल जी राहुल जी कहते हुए भी नेता अपने बाल बच्चों के लिए फायदा तो उठा ही लेते हैं. एक तरफ राहुल गांधी के मन की बात पर अमल की कोशिश हो रही है, ठीक उसी वक्त श्रीप्रकाश जायसवाल और भक्त चरण दास जैसे नेता प्रियंका को अध्यक्ष बनाने की बहस को आगे बढ़ा रहे हैं. उन्हें इस बात की कोई फिक्र नहीं कि तब तो बीजेपी को इस बात का पूरा मौका मिलेगा कि वो कांग्रेस को पारिवारिक पार्टी डंके की चोट पर कह सके. आखिर राहुल गांधी इसी बात को लेकर तो गैर गांधी अध्यक्ष की बात कर रहे हैं. वैसे प्रियंका गांधी खुद भी राहुल के इस स्टैंड की पक्षधर नहीं हैं और उन्होंने तो इस्तीफा भी नहीं दिया ऊपर से पूरे उत्तर प्रदेश का प्रभार लेकर प्रमोशन भी लेने वाली अकेली कांग्रेस महासचिव बन गयी हैं. 
1. लोगों के बीच बने रहना जरूरी है प्रियंका गांधी के लिए इस वक्त सबसे ज्यादा जरूरी है कि लोगों के बीच बनी रहें. हर दुख दर्द में शामिल रहें. हर मौके पर ऐसे ही मौजूद रहें. सूबे में चाहें तो खाट सभा जैसे जनसंपर्क अभियान भी चला सकती हैं संघर्ष करें. हां, ये भी ध्यान रहे कि जिस तरह भीम आर्मी वाले चंद्रशेखर आजाद रावण से मिलीं वो तो ठीक था, लेकिन बाद में जिस तरह छोड़ दिया वो कहीं से भी ठीक नहीं रहा. अब भी वक्त है. 
2. कार्यकर्ताओं में जोश भरती रहें प्रियंका गांधी ने रायबरेली दौरे में जिस तरह कार्यकर्ताओं को राहुल गांधी की हार के लिए दोषी ठहराया वैसीबातें आत्मघाती साबित हो सकती हैं. अगर ऐसी बातों पर ध्यान नहीं दिया गया तो हालात गोवा और कर्नाटक जैसे हो जाएंगे, बचे खुचे नेता भी कांग्रेस छोड़ कर सत्ता की राजनीति का हिस्सा बनना बेहतर समझेंगे. यूपी से रीता बहुगुणा जोशी से बेहतर मिसाल भला कौन हो सकता है. 
3. गठबंधन की कोशिश करें मिशन 2022 के लिए तैयारी ठीक है, लेकिन अभी तो नहीं लगता कि यूपी में कोई भी पार्टी अकेले बीजेपी को टक्कर दे सकती है. प्रियंका गांधी चाहें तो अखिलेश यादव और मायावती से चुनावी समझौते की कोशिश कर सकती हैं. हो सकता है सीटों का नुकसान हो, लेकिन आम चुनाव के नतीजों जैसा होने से तो कुछ भी बेहतर ही होगा. 


BJP की तरह कांग्रेस की भी नजर केरल के बाद बंगाल पर ही है. 
अधीर रंजन चौधरी का पहला भाषण सुन कर सोनिया गांधी को उतनी ही राहत मिली होगी, जितनी पहली बार राहुल गांधी को संसद में सुनने पर खुशी हुई थी. अधीर रंजन ने प्रधानमंत्री नरेंद्र मोदी को भी साफ कर दिया है कि उनकी तारीफ झूठी नहीं थी. 
दुविधा बहुत घातक होती है. दुविधा की स्थिति में कोई भी शख्स एक कदम आगे तो बढ़ाता है, लेकिन फिर दो कदम पीछे चला जाता है या हालात पीछे जाने को मजबूर कर देते हैं. अरसे से दुविधा के दौर से गुजर रही है. गुजर क्या रही है कहीं ठहर सी गयी है. को लेकर कांग्रेस ने जो फैसला लिया है, मुश्किल तो उसमें भी हुई ही होगी. मान कर चलना चाहिये कांग्रेस ने काफी मुश्किल से दुविधा को पार किया होगा. फैसला सोनिया को लेना था, इसलिए बेहतर तो होना ही था बनिस्बत राहुल गांधी के मुकाबले. 
अधीर रंजन चौधरी को लोक सभा में नेता बनाये जाने के पीछे कांग्रेस की सोच दूरगामी नजर आ रही है. हो सकता है ये सोच भी मजबूरी का नतीजा हो, लेकिन अपने ओपनिंग शॉट में भी अधीर रंजन चौधरी ने साबित कर दिया है कि राहुल गांधी ने जिम्मेदारी देकर कोई गलती नहीं की है बल्कि, हाल फिलहाल के फैसलों में ये बेहतरीन है. कांग्रेस का फाइटर दो दो हाथ को तैयार है. 
संसद सत्र शुरू होने के एक दिन पहले एक मीटिंग के बाद प्रधानमंत्री नरेंद्र मोदी ने अधीर रंजन चौधरी की पीठ थपथपायी और फाइटर बताया था. प्रधानमंत्री मोदी जब ये शाबाशी दे रहे थे तो वहां कांग्रेस नेता गुलाम नबी आजाद और आनंद शर्मा भी मौजूद थे. 
मोदी की तारीफ पर अधीर रंजन ने कहा था, मैंने पीएम को नमस्कार किया. उन्होंने इसके बाद मेरी पीठ थपथपाई और सबके सामने कहा कि अधीर फाइटर हैं. मुझे इस पर खुशी हुई. मेरी किसी से निजी दुश्मनी नहीं है. हम जनप्रतिनिधि हैं और वे भी हैं. हम अपनी आवाज उठाएंगे और वे अपनी. हम संसद में बोलने जा रहे हैं, न कि जंग के मैदान में. 
लोकसभा में कांग्रेस के नेता बनाये गये अधीर रंजन चौधरी ने सदन में अपने पहले ही भाषण में इरादा तो जाहिर किया ही, तेवर भी दिखाया और भविष्य की दशा और दिशा की भी साफ भी झलक दिखा दी. स्पीकर ओम बिड़ला को मोदी के बधाई देने के बाद अधीर चौधरी का नंबर था. अधीर रंजन ने स्पीकर ओम बिड़ला को बधाई देते देते मोदी सरकार की खिंचाई भी शुरू कर दी. स्पीकर को गार्जियन और संरक्षक बताते हुए अधीर रंजन बोले, आप समाजसेवा के साथ कृषि क्षेत्र से भी जुड़े रहे हैं. ऐसे में हमें उम्मीद है कि देश के किसानों की हालात को सुधारने में भी आप अपनी पहल करेंगे. मौजूदा समय में देश में हर रोज 36 किसान आत्महत्या कर रहे हैं, इससे किसान की हालत को समझा जा सकता है. ध्यान देने वाली बात है कि राहुल गांधी भी किसानों का मुद्दा जोर शोर से उठाते रहे हैं और मोदी सरकार की किसान सम्मान निधि और कांग्रेस के न्याय का चुनावी वादा भी किसानों के लिए ही है. 
किसानों के जिक्र के बाद अधीर रंजन ने लोकतंत्र की गरिमा बनाये रखने के लिए निष्पक्षता का भी जोर देकर जिक्र किया. स्पीकर के माध्यम से अधीर रंजन ने मोदी सरकार 2 को आगाह भी किया कि वो अध्यादेशों के जरिये कानून का रास्ता अख्तियार करने से बाज आये. अधीर रंजन ने स्पीकर से कहा कि कांग्रेस चर्चा में यकीन रखती है और हमें हमारा वक्त मिलना चाहिये. मोदी सरकार से जवाब तलब के लिए कांग्रेस का फाइटर मोर्चे पर तैनात. 
अधीर रंजन ने एक ही झटके में सत्तापक्ष को मोदी की ही भाषा में चेतावनी देने के साथ साथ स्पीकर से तटस्थ बने रहने की अपील भी प्रधानमंत्री कहते हैं कि पक्ष और विपक्ष नहीं होगा बल्कि निष्पक्ष होगा. लेकिन हम कहना चाहते हैं कि लोकतंत्र में संसदीय सिस्टम है यहा मल्टी पार्टी डेमोक्रेसी है तो पक्ष और विपक्ष के साथ बहुपक्ष भी रहेंगे लेकिन आपको निष्पक्ष रहना होगा. 
कांग्रेस की नजर बंगाल पर राहुल गांधी के आम चुनाव में हार की जिम्मेदारी लेने के बाद कांग्रेस ने सोनिया गांधी को संसदीय दल का नेता चुन लिया. फिर सोनिया गांधी को तय करना था कि लोक सभा और राज्य सभा में कांग्रेस का नेता कौन होगा. भला कांग्रेस अध्यक्ष पद से इस्तीफे की पेशकश के बाद राहुल गांधी लोक सभा में नेता का पद कहां लेने वाले थे. ऐसी स्थिति में सोनिया गांधी के लिए एक योग्य नेता को चुनना बेहद कठिन था. लोक सभा चुनाव 2019 में ले देकर 52 सीटें जीतने वाली कांग्रेस के पास गिनती के नेता थे जिन्हें जिम्मेदारी दी जा सकती थी. 
लोक सभा में कांग्रेस के नेता पद के दावेदार केरल से आने वाले शशि थरूर माने जा रहे थे. राहुल गांधी का केरल को यूपी की जगह नया कार्यक्षेत्र चुन लेना शशि थरूर के लिए घातक साबित हुआ. जब राहुल गांधी खुद केरल की आवाज बुलंद करने में जुटे हों तो शशि थरूर के लिए कोई बचा नहीं था. वैसे भी शशि थरूर को लेकर सोनिया गांधी की राय बहुत अच्छी नहीं रही है. एक बार तो यहां तक कह डाला था कि वो बहुत इधर उधर गड़बड़ करते हैं. वैसे भी शशि थरूर जैसे नेता अगर संसद में अंग्रेजी में भाषण देते तो हर किसी के लिए मुश्किल ही होता. शशि थरूर के बाद कांग्रेस के कुल 52 पत्तों में पंजाब से आने वाले मनीष तिवारी भी थे मनीष तिवारी की तो हिंदी और अंग्रेजी पर अच्छी पकड़ के साथ प्रवक्ता होने का अनुभव भी था, लेकिन जब तक कैप्टन अमरिंदर सिंह के हाथों में कमान है और डिस्टर्ब करने के लिए अकेले नवजोत सिंह सिद्धू काफी हैं तो मनीष तिवारी की दावेदारी वैसी खत्म हो जाती है. 
अधीर रंजन चौधरी इस सूची में तीसरे नहीं बल्कि आखिरी नेता रहे होंगे लेकिन अधीर रंजन चौधरी का जुझारूपन और पश्चिम बंगाल से होना उनकी ताकत बना. अधीर रंजन चौधरी पश्चिम बंगाल से इस पद पर पहुंचने वाले राष्ट्रपति रह चुके प्रणव मुखर्जी के बाद दूसरे सांसद हैं. राष्ट्रपति बनने से पहले मनमोहन सिंह की सरकार के वक्त प्रणब मुखर्जी सदन में कांग्रेस के नेता रहे. 
अधीर रंजन चौधरी की खासियत ऐसे समझी जा सकती है कि पश्चिम बंगाल में अगर कुछ लोग कांग्रेस के नाम लेने वाले बचे हैं तो उसका क्रेडिट सिर्फ और सिर्फ अधीर रंजन चौधरी को ही मिलेगा. अधीर रंजन ने पश्चिम बंगाल में बीजेपी, लेफ्ट और ममता बनर्जी की तृणमूल कांग्रेस से बराबर दूरी बनाते हुए राजनीति की है. हालांकि, लोक सभा चुनाव से पहले उनके बीजेपी में शामिल होने तक की अफवाह भी चली थी. लगता है मुकुल रॉय कामयाब नहीं हो पाये. 
दिल्ली में अगर शीला दीक्षित को आम आदमी पार्टी के साथ गठबंधन न होने देने का श्रेय मिलता है तो पश्चिम बंगाल में इसके हकदार अधीर रंजन ही हैं. शीला दीक्षित ने तो साबित भी कर दिया कि आप से गठबंधन न करने का उनका फैसला बिलकुल सही था. कांग्रेस ने दिल्ली में आप को तीसरे स्थान पर खदेड़ दिया है. 
अधीर रंजन को लोक सभा में कांग्रेस का नेता बनाये जाने में लगता है कांग्रेस की भी नजर पश्चिम बंगाल चुनाव पर टिक गयी है. केरल में तो कांग्रेस ने बेहतरीन प्रदर्शन किया है अब उसकी कोशिश होगी कि विधानसभा चुनाव में अच्छे नंबर लाये. मध्य प्रदेश, राजस्थान और छत्तीसगढ़ जैसी हालत तो बिलकुल न हो. 
कांग्रेस को मालूम है कि केरल और पश्चिम बंगाल पर बीजेपी की सधी नजर है. कांग्रेस को ये भी मालूम है कि बीजेपी ने बंगाल में ममता बनर्जी की जमीन काफी कमजोर कर दी है. कांग्रेस को ये भी मालूम तो होगा ही कि ममता बनर्जी जिस तरह की राजनीति कर रही हैं उस राह पर लंबा टिके रहना मुश्किल है. 
वैसे भी ममता बनर्जी कांग्रेस के लिए इतना ही मायने रखती हैं क्योंकि वो प्रधानमंत्री नरेंद्र मोदी के खिलाफ सख्त रवैया अपनाये हुए हैं. वरना, राहुल गांधी की राह में तो ममता बनर्जी ही रोड़ा बनी रहीं, नहीं तो विपक्ष में कांग्रेस अध्यक्ष को इस तरह हाशिये पर करना मुश्किल था. अधीर रंजन चौधरी पर मोदी सरकार के साथ संसद में दो दो हाथ करने की जिम्मेदारी तो है ही 2021 में कांग्रेस को पश्चिम बंगाल में सत्ता न सही, बेहतर स्थिति में पहुंचाने की भी है. मान कर चलना चाहिये राहुल गांधी खुद से भले निराश हों, अधीर रंजन चौधरी तो ऐसा बिलकुल नहीं होने देंगे. 

बुआ के लिये सब सहेंगे, चाचा को ना ही कहेंगे. 
अखिलेश यादव की राजनीतिक जमीन अभी भी गीली है और मुलायम सिंह यादव भाई शिवपाल और बेटे अखिलेश के बीच सुलह करवाना चाहते हैं. पर अखिलेश मायावती के साथ गठबंधन कर सकते हैं, लेकिन शिवपाल का नहीं. 
देश के सबसे बड़े राजनीतिक राज्य यूपी में समाजवादी पार्टी की राजनीति हाशिये पर है. लोकसभा चुनाव में मिली अप्रत्याशित हार के सदमे से समाजवादी नेता अभी पूरी तरह उबर नहीं पाये हैं. यूपी के सबसे चमकीले युवा नेता एवं सपा प्रमुख अखिलेश यादव लोकसभा चुनाव में मिली हार और बसपा की बेवफाई के बाद कुछ ज्यादा कहने और करने के मूड और स्थिति दोनों में ही नहीं हैं. पत्नी और दो चचेरे भाईयों की हार, पार्टी के लचर प्रदर्शन से ज्यादा दुख अखिलेश को इस बात का है कि जिस बुआ से रिश्ते बनाने के लिये उन्होंने परिवार और पार्टी के लाख ताने सुनें, वही राजनीतिक बुआ चुनाव नतीजों के बाद लाख तोहमतें लगाकर और नसीहतें देकर अपने रास्ते चल पड़ीं. गठबंधन में पड़ चुकी चौड़ी दरार के बावजूद अखिलेश बुआ के प्रति बदस्तूर सद्भावना दिखा रहे हैं. 
वहीं दूसरी ओर घर में पिता मुलायम सिंह अपनी जमी जमाई राजनीतिक जमीन को लुटते और बिखरते देख परिवार और पार्टी में एका करवाने की कोशिशों में जुटे हैं. शायद पार्टी, परिवार और पुत्र के भविष्य की चिंता में पिछले दिनों उनकी तबीयत भी खराब रही. उनकी कोशिशों के बावजूद परिवार और पार्टी में एका होता दिखाई नहीं देता. सबसे अचरज इस बात का है कि अपनी राजनीतिक बुआ के लिये सब कुछ कुर्बान करने और कदम कदम पर झुकने को तैयार अखिलेश अपने सगे चाचा शिवपाल के प्रति पहले की तरह कठोर और बेगाने क्यों बने हुए हैं? वास्तव में, अपने अहम और वहम से अपनी पिता की राजनीतिक विरासत और अपना भविष्य दांव पर लगा चुके अखिलेश पार्टी और परिवार में एका क्यों नहीं चाहते हैं, ये बड़ा सवाल है? 
क्या बाहर वालों के सामने झुकने वाले अखिलेश को अपने चाचा के सामने झुकने में शर्म महसूस होती है या फिर वजह कुछ और है? क्या चाचा से उनके रिशते इस हद तक बिगड़े हैं कि वो दुश्मनों से हाथ मिला सकते हैं, लेकिन चाचा से नहीं? क्या झगड़ा पार्टी में वर्चस्व को लेकर है? क्या झगड़ा मुलायम सिंह की राजनीतिक विरासत को लेकर है? क्या शिवपाल के पार्टी में रहते हुये अखिलेश राजनीतिक तौर पर स्वयं को असुरक्षित महसूस करते हैं? क्या अखिलेश के दिल में ये डर समाया है कि नेताजी के बाद पार्टी पर शिवपाल कब्जा कर लेंगे? क्या झगड़े की मुख्य वजह रामगोपाल यादव हैं? क्या अखिलेश शिवपाल सिंह को अपने से ज्यादा मजबूत और कद्दावर नेता समझते हैं? अगर हालात इस कदर बिगड़े हैं तो फिर मुलायम सिंह परिवार और पार्टी में एकता की कोशिशों में क्यों जुटे हैं? क्या मुलायम सिंह को जमीनी हकीकत का पता नहीं है? क्या मुलायम सिंह केवल अपना बड़े होने का फर्ज निभा रहे हैं? क्या मुलायम सिंह बेटे और भाई दोनों की नजर में भला दिखना चाहते हैं? 

अखिलेष यादव, मायावती, यूपी, सपा, बसपा, शिवपाल सिंह यादव. 
अखिलेश पिछले दो चुनावों में दो बड़ी गलतियां कर चुके हैं, कांग्रेस और बसपा से गठबंधन करके. 
2017 के विधानसभा चुनाव में कांग्रेस से गठबंधन अखिलेश की बड़ी राजनीतिक भूल माना गया. लेकिन अभी बड़ी भूल होनी बाकी थी, जो 2019 के लोकसभा चुनाव में बसपा से गठबंधन के तौर पर सामने आयी. इस भूल का नतीजा सबके सामने है. सपा और बसपा का गठबंधन किसी अनहोनी से कम नहीं था. इस गठबंधन की कल्पना किसी राजनीतिक पंडित ने नहीं की थी. सपा बसपा का गठबंधन कर अखिलेश खुद को राजनीति का मास्टर मांइड, गेम चेंजर और किंग मेकर मानने का वहम पाल बैठे. चूंकि गठबंधन की सारी पहल और प्रयास अखिलेश की ओर से थे, इसलिये मायावती ने फूंक फूंककर कदम रखा और अपने नफे नुकसान के हिसाब से दोस्ती को आगे बढ़ाया. मामला चाहें सीटों की संख्या का हो या सीटों के चयन का मायावती ने हर कदम अव्वल माल अपने पास रखा. अखिलेश अपना बड़ा समाजवादी दिल ही दिखाते रह गये और महफिल बसपा लूटकर ले गयी. 
इसमें कोई दो राय नहीं है कि शिवपाल सिंह की समाजवादी पार्टी संगठन और सरकार पर मजबूत पकड़ थी. असल में अखिलेश और शिवपाल सिंह के रिशतों में खटास उसी दिन से पड़ गयी जब शिवपाल ने अखिलेश के सीएम बनने के प्रस्ताव का विरोध किया था. वो अलग बात है कि मुलायम सिंह तमाम विरोधों और आलोचनाओं के बावजूद अपने निर्णय पर अड़े रहे और अखिलेश सीएम बने. नेताजी चाचा और भतीजे के रिश्ते में संतुलन साधे रहे. लेकिन 2016 आते आते अखिलेश ने पार्टी और सरकार पर अपनी पकड़ मजबूत करने की नीयत से कई ऐसे काम किये, जो सीधे तौर पर शिवपाल को नागवार गुजरे. 2016 की सर्दियों तक हालात इस कदर बिगड़ चुके थे कि पार्टी के नेता और कार्यकर्ता दो गुटों में बंटकर एक दूसरे के आमने सामने दुश्मनों की भांति खड़े थे. 
मुलायम सिंह ने चाचा और भतीजे के रिश्तों में आई खटास दूर करने की तमाम कोशिशें उस समय की, लेकिन सब बेनतीजा रही. शिवपाल सिंह अपने वफादार नेताओं और कार्यकर्ताओं के साथ सपा से अलग हो गये. इसमें कोई दो राय नहीं है कि लड़ाई की सारी जड़ पार्टी पर वर्चस्व और मुलायम सिंह की राजनीतिक विरासत है. अखिलेश नहीं चाहते कि इस पर कोई दूसरा नजर गड़ाए या उन्हें चुनौती दे, भले ही वो सगा चाचा ही क्यों न हो. 
अखिलेश को राजनीति विरासत में मिली है तो शिवपाल सिंह ने भाई के साथ कंधे से कंधा मिलकार राजनीतिक का ककहरा सीखा है. शिवपाल बड़े भाई मुलायम सिंह के हर सुख दुख के साथी रहे हैं. वो नेता जी को पिता, बड़ा भाई और अपना नेता सब कुछ मानते हैं. लेकिन कई मौकों पर भतीजे अखिलेश के हाथों अपनी इज्जत खराब करवा चुके चाचा शिवपाल का मन भी शायद समझौते को तैयार नहीं है. शिवपाल जमीनी हकीकत और राजनीति के साथ भतीजे की महत्वकांक्षा, अहम और वहम को बखूबी पहचानते जानते और समझते हैं. शिवपाल को पता है कि बड़े भाई मुलायम सिंह के दिल में उनके लिये प्रेम का एक कोना है. जो समय समय पर उछाल मारता है. लेकिन नेताजी का राजनीतिक वारिस राजनीतिक नुकसान के बावजूद आज अपने पिता की बात सुनने, समझने और मानने को तैयार नहीं है. पिछले दो वर्षों में शिवपाल तमाम राजनीतिक उठापटक, अपमान, तिरस्कार और उपेक्षा से आहत होकर अपनी नयी राजनीतिक पारी शुरू कर चुके हैं. समाजवादी पार्टी में विलय की अफवाहों पर वो मीडिया के सामने फुलस्टाप लगाकर 2022 के विधानसभा चुनाव की तैयारियों में जुटे हैं. 
लोकसभा चुनाव नतीजों से विचलित मुलायम सिंह चाहते हैं कि परिवार और पार्टी दोनों में एका हो जाए. असल में नेताजी को आने वाले समय की राजनीतिक मुश्किलें और चुनौतियों का बखूबी इल्म है. अखिलेश अपनी प्रतिद्वंद्वी बसपा को पुनः जीवित कर चुके हैं. कांग्रेस भी घायल शेरनी की भांति कभी भी घातक सिद्ध हो सकती है. भाजपा तो सबसे बड़ी मजबूत दीवार बनकर उसके सामने खड़ी ही है. ऐसे में अखिलेश को वर्तमान राजनीतिक परिदृश्य में अपनी जगह बनाने के लिये मजबूत व अनुभवी साथियों की जरूरत है. जो सही को सही और गलत को गलत कहने का साहस रखते हों. नेताजी को शिवपाल सिंह में ये सब गुण दिखाई देते हैं. वो जानते हैं कि शिवपाल ही अखिलेश को इस राजनीतिक भंवर और बुरे समय से बाहर निकाल सकते हैं. लेकिन आज पार्टी और शायद परिवार में भी उनकी भूमिका मार्गदर्शक की है. अब वो केवल सलाह दे सकते हैं. मानना न मानना सामने वाले पर निर्भर है. 

2017 के विधानसभा और 2019 का लोकसभा चुनाव सपा ने पूरी तरह अखिलेश के नेतृत्व में लड़ा था. दोनों चुनावों में उनका गठबंधन का दांव उलटा पड़ा. जिसका नुकसान सीधे तौर पर उनकी व्यक्तिमगत छवि और पार्टी दोनों को हुआ. नौसिखए अखिलेश तमाम अपरिपक्व निर्णयों के बावजूद शायद किसी दूसरी ही दुनिया में विचर रहे हैं. उनके आगे पीछे चमचों और जमीन से कटे नेताओं की भीड़ है. जो उनकी हां में हां ही मिलाती है. शायद अखिलेश का मालूम ही नहीं है कि जिस पार्टी ने 2012 में यूपी में पूर्णबहुमत की सरकार बनाई थी, आज उसके हालत क्या है. उसका बेस वोट बैंक खिसक चुका है. उसका वोट प्रतिशत दिन ब दिन कम हो रहा है. आज उसकी अपना मजबूत गढ़ माने जाने वाली सीटें विरोधियों के कब्जे में हैं. आज उनकी छवि एक अपरिपक्व, बड़बोले और अदूरदर्शी नेता के तौर पर उभरी है. 
इन तमाम जमीनी सच्चाईयों की या तो अखिलेश को जानकारी नहीं है या फिर वो जानबूझकर आंखें बंद किये हैं. राजनीतिक वर्चस्व, विरासत और पार्टी पर पकड़ की जो लड़ाई पिछले दो साल से अखिलेश लड़ रहे हैं, उसमें अब तक उनके सारे दांव उलटे ही पड़े हैं. अहम और वहम उनके व्यक्तित्व पर हावी हो चुका है. और राजनीतिक अपरिपक्वता के चलते वो अपनों के सामने झुकने को तैयार नहीं हैं. अब ये आने वाला वक्त ही बताएगा कि अखिलेश अपने पिता की राजनीतिक विरासत को संभाल पाते हैं या फिर वो वन टाइम वंडर बनकर रह जाएंगे. 


चुनावी कामयाबी के बावजूद मोदी शाह जोखिम लेने से क्यों डर रहे हैं? 
गृह मंत्रालय के साथ साथ अमित शाह अभी बीजेपी अध्यक्ष की कुर्सी भी संभालेंगे. चर्चा तो ये है कि बीजेपी को नया अध्यक्ष अगले साल मिलेगा लेकिन अमित शाह के ट्वीट से तो लगता है लंबा इंतजार करना पड़ेगा. 
अध्यक्ष पद को लेकर बीजेपी भी फिलहाल कांग्रेस के ही रास्ते चलने जा रही है. न तो कांग्रेस को राहुल गांधी का विकल्प मिल रहा है और न, लगता है, बीजेपी को अमित शाह का. कांग्रेस ने तो अध्यक्ष पद को लेकर सारे सवालों को खारिज ही कर दिया है लेकिन बीजेपी ने फिलहाल होल्ड कर लिया है. अमित शाह द्वारा बुलाई गयी बीजेपी की बैठक में शिवराज सिंह चौहान को पार्टी की सदस्यता अभियान समिति की कमान दी गयी है. बीजेपी उपाध्यक्ष शिवराज सिंह चौहान आम चुनाव में बीजेपी की झोली में 29 में से 28 सीटें डाल देने के बावजूद सिर्फ मध्य प्रदेश तक ही सीमित नहीं रहने वाले. 
बीजेपी पदाधिकारियों की मीटिंग से अध्यक्ष पद को लेकर खबर का इंतजार था, लेकिन मालूम हुआ पार्टी नेतृत्व यथास्थिति को डिस्टर्ब न करना ठीक समझ रहा है. बताया गया है कि बीजेपी को नया अध्यक्ष 2019 में नहीं मिलने वाला है फिर तो यही हुआ कि अमित शाह बीजेपी अध्यक्ष बने रहेंगे. सवाल है कि आम चुनाव में भारी कामयादी दर्ज करने के बावजूद बीजेपी रिस्क लेने से क्यों डर रही है दरअसल, इसी साल तीन राज्यों में विधानसभा के चुनाव होने वाले हैं जहां बीजेपी सत्ता पर काबिज है. 
बीजेपी को नये अध्यक्ष की कितनी जरूरत है? अमित शाह के मोदी सरकार 2 में गृह मंत्री बन जाने के बाद से ही चर्चा शुरू हो गयी थी कि बीजेपी अध्यक्ष की कुर्सी कौन संभालेगा? दरअसल, एक व्यक्ति एक पद के फॉर्मूले के चलते अमित शाह दोनों कुर्सियों पर बैठना पड़ रहा है. वैसे बीजेपी में ये हाल अकेले अमित शाह का ही नहीं है, बल्कि यूपी बीजेपी अध्यक्ष महेंद्र नाथ पांडेय, बिहार बीजेपी अध्यक्ष नित्यानंद राय और महाराष्ट्र बीजेपी अध्यक्ष रावसाहेब दानवे के सामने में समान चुनौती खड़ी हो गयी है. अमित शाह सहित ये तीनों ही नेता मोदी सरकार में मंत्री बन चुके हैं और सभी मामलों में एक ही बात लागू होती है. 
सवाल है कि बीजेपी को नये राष्ट्रीय अध्यक्ष की कितनी जरूरत है? क्या राष्ट्रीय अध्यक्ष की जरूरत सिर्फ इसलिए है कि एक व्यक्ति, एक पद के सिद्धांत पर अमल करना जरूरी है? 
या फिर एक शख्स के लिए एक साथ दो दो काम संभालना मुश्किल होगा, इसलिए? अमित शाह निर्विकल्प नहीं लेकिन बीजेपी की चुनौतियां बहुत हैं अमित शाह बड़े ही मेहनती और डेडलाइन को पूरा करने वाले नेता हैं. अमित शाह ने बीजेपी को जिन ऊंचाइयों पर पहुंचाया है, किसी भी पार्टी के नेता के लिए तकरीबन नामुमकिन सा मुकाम हो सकता है. निश्चित तौर पर अमित शाह की जिम्मेदारियां बढ़ने के साथ साथ वर्कलोड भी डबल हो गया है. 

जहां तक बीजेपी के संविधान की बात है तो अगर उसमें नितिन गडकरी के लिए संशोधन हो सकता है, तो अमित शाह तो कुछ ज्यादा के ही हकदार हैं. ये तो महज एक प्रस्ताव की बात है पार्टी हित में कभी भी मीटिंग बुलाकर पारित किया जा सकता है. 
देखा जाये तो बात सिर्फ इतनी ही नहीं है, सत्ता में दोबारा भारी बहुमत के साथ आने के बावजूद बीजेपी के सामने चुनौतियां मुंह बाये खड़ी हैं. 
1. पश्चिम बंगाल की चुनौती: काफी कड़ी मशक्कत और लगातार कोशिश के बाद बीजेपी ने पश्चिम बंगाल में जोरदार एंट्री मारी है. पश्चिम बंगाल में 2021 में विधानसभा के चुनाव होने हैं. बंगाल में ममता बनर्जी की पार्टी को 34 से घटाकर 22 पर लाने और खुद 2 से 18 सीटों पर पहुंच जाने के बाद अब बीजेपी की नजर राइटर्स बिल्डिंग पर जा टिकी है. पश्चिम बंगाल में ममता बनर्जी से मुकाबले के लिए सरकार और संगठन दोनों फ्रंट पर मजबूती से डटे रहना जरूरी है और ये काम भी अमित शाह के ही वश का है. 
2. एनडीए को भी तो मजबूत रखना है: वैसे तो बीजेपी के पास इतनी सीटें हैं कि उसे किसी और दल के सपोर्ट की कोई जरूरत नहीं है. फिर भी कांग्रेस मुक्त भारत में एनडीए की सरकारें होना अति आवश्यक है. एनडीए की भी चुनौतियां कम नहीं हैं. शिवसेना को काबू में रखना, नीतीश कुमार पर नजर बनाये रखना और जगनमोहन रेड्डी को अंदर लाने की कोशिश जैसे काम भला अमित शाह से बेहतर कौन कर पाएगा. 
3. राज्य सभा में नंबर महत्वपूर्ण है: लोक सभा में भारी बहुमत के बावजूद बीजेपी के लिए राज्य के नंबर सबसे ज्यादा महत्वपूर्ण हैं. नंबर बढ़ाने के लिए ज्यादा से ज्यादा राज्यों में सरकार बनाने के साथ ही, जहां सरकार है वहां भी जीत सुनिश्चित करना जरूरी है. 
4. संघ के साथ समन्वय भी तो जरूरी है: सरकार बीजेपी की जरूर है लेकिन महत्वपूर्ण मामलों में राष्ट्रीय स्वयंसेवक संघ की सहमति जरूरी होती है. प्रधानमंत्री नरेंद्र मोदी और अमित शाह की जोड़ी का मजबूत बने रहना समन्वय के लिए आवश्यक है. 
5. दिल्ली जीतना बेहद जरूरी है: 2014 में आम चुनाव के बाद बीजेपी को हार का पहला स्वाद दिल्ली में ही चखना पड़ा था आगे से ऐसा हरगिज न हो, ऐसी बीजेपी की कोशिश होगी. 
6. बिहार चुनाव पर खास नजर है: नीतीश कुमार जिस तरह से पेश आ रहे हैं, ऐसा लग रहा है कि कभी भी छिटक कर महागठबंधन में जा सकते हैं. अगर ऐसा हुआ तो बीजेपी के लिए बिहार की सत्ता में हिस्सेदार बने रहना मुश्किल हो जाएगा ये काम भी अमित शाह ही अच्छे से हैंडल कर सकते हैं. 

आजमाने के लिए तो अच्छा मौका था. 
बीजेपी ने कांग्रेस की तरह ऐसा कोई संदेश नहीं दिया है कि राहुल गांधी की तरह अमित शाह भी निर्विकल्प हैं. कांग्रेस का मामला बिलकुल अलहदा है और बीजेपी को सही वक्त का इंतजार है. बीजेपी अध्यक्ष पद की रेस में जेपी नड्डा और भूपेंद्र यादव बने हुए हैं लेकिन फिलहाल यथास्थिति का फैसला ही नेतृत्व को सर्वोत्तम लगा है. अब अगर बीजेपी में नये अध्यक्ष की बात उठेगी तो भी 2020 में ही इस साल तो कतई नहीं. 
अक्सर देखा जाता है कि कम जोखिम के वक्त नयी चीजों को आजमाया जाता है. मसलन, जिन तीन राज्यों के चुनाव की बीजेपी को फिक्र सता रही है, वहां वो पहले से ही मजबूत स्थिति में है महाराष्ट्र, हरियाणा और झारखंड में बीजेपी की ही सरकारें हैं. लोक सभा चुनाव में भी बीजेपी ने तीनों ही राज्यों में अच्छा प्रदर्शन किया है. बीजेपी के पास तीनों राज्यों की 72 सीटों में से अकेले 44 सीटें और महाराष्ट्र में शिवसेना की 18 सीटें जोड़ दें तो कुल 62 संसदीय सीटें हो जाती हैं. मुमकिन है थोड़ा बहुत सत्ता विरोधी फैक्टर भी हो, लेकिन आम चुनाव में जो मोदी लहर दिखी है वो अभी थमी नहीं लगती. कम से कम इन विधानसभा चुनावों तक तो असर रहेगा, ऐसा लगता है. 
चुनाव की संभावना तो जम्मू कश्मीर में भी है. केंद्र सरकार ने एक बार फिर राष्ट्रपति शासन की अवधि छह महीने के लिए बढ़ा दी है. वैसे चुनाव आयोग तैयार होता है तो राष्ट्रपति शासन कभी भी हटाया जा सकता है. जब राज्यपाल सत्यपाल मलिक ने विधानसभा भंग की तो लगा था कि आम चुनाव के साथ ही जम्मू कश्मीर में भी विधानसभा के चुनाव कराये जाएंगे, लेकिन ऐसा नहीं हुआ. चुनाव आयोग को हालात माकूल नहीं लगे. तब से ये भी माना जा रहा है कि आम चुनाव के बाद कभी भी विधानसभा के चुनाव कराये जा सकते हैं. जम्मू कश्मीर में भी बीजेपी को तीन और नेशनल कांफ्रेंस को तीन लोक सभा की सीटें मिली हैं. गौर करने वाली बात है कि ज्यादातर चीजें पक्ष में होने की बावजूद बीजेपी नये नेताओं को कमान सौंपने से परहेज कर रही है. हरियाणा में तो बीजेपी ने सभी 10 सीटें जीती है. कांग्रेस का खाता तक न खुला. कांग्रेस के कद्दावर नेता भूपेंद्र सिंह हुड्डा और उनके बेटे दीपेंद्र हुड्डा दोनों ही चुनाव हार गये. हरियाणा में कांग्रेस का क्या हाल होने वाला था, ये तो बीजेपी को जींद उपचुनाव से ही मालूम हो गया होगा. जींद में राहुल गांधी ने खास दिलचस्पी लेते हुए अपने चमचमाते चेहरे रणदीप सिंह सुरजेवाला को उतारा था लेकिन वो भी काफी नीचे लुढ़क गये. 
ऐसे माहौल में क्या बीजेपी के लिए जेपी नड्डा या भूपेंद्र यादव की अगुवाई में चुनाव लड़ना जोखिमभरा हो सकता था? सारी बातों के बावजूद जीरो रिस्क तो कभी नहीं होता और शायद इसीलिए प्रधानमंत्री नरेंद्र मोदी और अमित शाह ने यथास्थिति बनाये रखने का फैसला लिया होगा. यही सब सोच कर लगता है मोदी और शाह ने मिल कर नये अध्यक्ष के साथ जोखिम भरा एक्सपेरिमेंट न करने का फैसला किया होगा. 
सुनने में आया है कि बीजेपी को 2019 तो नहीं लेकिन 2020 में नया अध्यक्ष मिल सकता है किन अमित शाह का ट्वीट तो और ही इशारा करता है. पंचायत से पार्लियामेंट तक बीजेपी की सत्ता के पक्षधर अमित शाह ने पश्चिम बंगाल और केरल विधानसभा चुनावों की तरफ इशारा किया है तो क्या बीजेपी को नया अध्यक्ष 2020 भी नहीं बल्कि 2021 में भी मिल पाएगा! 
कश्मीर पर छाती पीटने निकले इमरान खान के सामने पाकिस्‍तानी दाग नकाब में क्‍यों? 
जम्मू और कश्मीर से अनुच्छेद 370 और अनुच्छेद 35 (ए) को रद्द दिए जाने का सीधा असर पाकिस्तान की सियासत में देखने को मिल रहा है. इस पूरे मसले पर जो बातें पीएम इमरान खान ने कहीं हैं उससे इतना तो साफ है कि वो कश्मीरियों के अलावा पाकिस्तान की जनता तक को मूर्ख बना रहे हैं. 
जम्मू कश्मीर के अंतर्गत जो फैसला मोदी सरकार ने दिया है उसका सीधा असर पड़ोसी मुल्क पाकिस्तान पर देखने को मिल रहा है. भारत द्वारा लिए गए इस फैसले के बाद पाकिस्तान के सियासी गलियारों में खलबली मच गई है. मामले की गंभीरता को लेकर खौफजदा पाकिस्तान के राष्ट्रपति आरिफ अल्वी ने संसद का संयुक्त सत्र बुलाया. संयुक्त सत्र में अपनी बात रखते हुए पाकिस्तान के पीएम इमरान खान ने मोदी सरकार के फैसले को आरएसएस के एजेंडे को आगे बढ़ाने वाला कदम बताया और उन्होंने ये भी कहा कि भारत के इस एक्शन से पूरी दुनिया प्रभावित होगी और इसका सीधा असर विश्व शांति पर पड़ेगा. साथ ही इमरान खान ने ये भी है कि इस फैसले के बाद पुलवामा हमले जैसे अन्य हमले सामने आ सकते हैं. 
पाकिस्तान, जम्मू कश्मीर, अमित शाह, अनुच्छेद 370, 
कश्मीर को लेकर भारत सरकार के फैसले का असर पाकिस्तान की संसद में भी देखने को मिला संसद सत्र को संबोधित करते हुए पाकिस्तानी प्रधानमंत्री इमरान खान ने इस बात को भी बल दिया कि भारत में मुसलमानों को समान नागरिक नहीं माना जाता. भारत ने पहले ही कश्मीर से स्पेशल स्टेटस का दर्जा वापस लेने का प्लान कर लिया था. अपनी बात को वजन देने के लिए इमरान खान ने ये भी कहा है कि भारत सरकार मानती है कि जो लोग मांस खाते हैं उन्हें भीड़ मार डालेगी और यही भारत की विचारधारा है. 
पाकिस्तान, जम्मू कश्मीर, अमित शाह, अनुच्छेद 370, इमरान खान के लहजे से साफ है कि वो भारत को धमकी दे रहे हैं. 
तो क्या भारत को धमकी दे रहे हैं इमरान संयुक्त सत्र में बोलते हुए जिस तरह का लहजा इमरान खान का था उससे साफ था कि वो भारत को अप्रत्यक्ष रूप से धमकी दे रहे हैं. इमरान ने कहा कि यदि भारत अगर इसी राह पर चलता रहा तो आगे पुलवामा जैसे और हमले भी होंगे. हालांकि इमरान ने इस बात को भी बल दिया कि पाकिस्तान का पुलवामा हमले में किसी तरह का कोई हाथ नहीं था. इसके अलावा इमरान ने ये भी कहा कि हम हर स्तर पर संघर्ष करेंगे. बदले हालात में अगर जंग हुई तो हम खून के आखिरी कतरे तक लड़ेंगे. 
भारतीय मुसलमानों के हालात पर जताई चिंता इमरान का मानना था कि, भारत में मुसलमान संकट में है और दुनिया इस पर चुप है, लेकिन हमें (पाकिस्तान को) इसे दुनियाभर में फैलाना होगा जिससे इस पर रोक लगाई जा सके. इमरान ने ये भी कहा कि पाकिस्तान इस मुद्दे को आगे ले जाएगा. देश हर स्तर पर लड़ेगा. हम इसे यूएन में ले जाएंगे. हम देख रहे हैं कि किस तरह से इसे अंतरराष्ट्रीय अदालत में ले जाया जाए. हम इसके लिए दुनिया के कई देशों से बातचीत भी करेंगे. 
गौरतलब है कि मोदी सरकार ने जम्मू कश्मीर को विशेष दर्जा देने वाले संविधान के अनुच्छेद 370 और अनुच्छेद 35 (ए) को रद्द कर दिया है. अब कश्मीरी आवाम के भी वही अधिकार होंगे जो देश के किसी भी अन्य नागरिक के हैं इसी तरह अब देश के खिलाफ जाने पर कश्मीर के नागरिकों को भी वही सजा होगी जैसी सजा का प्रावधान देश के अन्य हिस्सों में है. ध्यान रहे कि अब राज्य को दो केन्द्र शासित प्रदेशों जम्मू कश्मीर और लद्दाख में बांटने का प्रस्ताव रखा गया है. 
भारत के फैसले पर क्या कह रहे हैं पाकिस्तान के नेता भारत सरकार के इस फैसले से बौखलाए पाकिस्तानी हुक्मरान लगातार इस विषय पर अपनी प्रतिक्रियाएं दे रहे हैं. विदेश मंत्री शाह महमूद कुरैशी ने कहा कि पाकिस्तान संयुक्त राष्ट्र, इस्लामिक सहयोग संगठन, मित्र देशों और मानवाधिकार संगठनों से अपील करेगा कि वे इस मुद्दे पर चुप नहीं रहें. इसके अलावा कुरैशी ने ये भी कहा कि कश्मीर में स्थिति पहले से अधिक गंभीर है. उन्होंने कहा, हम हमारे कानूनी विशेषज्ञों से सलाह लेंगे. 
पहले खुद का घर तो संभाले पाकिस्तान. 
पाकिस्तान के नेता इस बात पर खासा बल दे रहे हैं कि भारत सरकार के इस ताजे फैसले के बाद कश्मीर में नरसंहार और पॉलिटिकल किलिंग की घटनाओं में इजाफा देखने को मिलेगा. अब जब बात इस परिदृश्य में आ ही गई है तो कश्मीर के अंतर्गत भारत को ज्ञान देने वाले पाकिस्तान को अपनी गिरेबान में झांकना चाहिए और अपने दागों का अवलोकन करना चाहिए. 
पाकिस्तान, जम्मू कश्मीर, अमित शाह, अनुच्छेद 370, 
आज भी पाकिस्तान हजारों बलोचों के गायब होने के कारण सवालों के घेरे में है भारत सरकार द्वारा लिए गए ताजे फैसले के तहत पाकिस्तान इस बात को कहकर लोगों को डरा रहा है कि इससे नरसंहार और पॉलिटिकल किलिंग की घटनाओं को बल मिलेगा. ऐसे में हम पाकिस्तान को उसके ही अलग अलग प्रान्तों में रहने वाले उन लोगों के बारे में अवगत कराना चाहेंगे जो आज तक मिसिंग हैं. जिनके परिवार वाले इसी आस में जिंदगी जी रहे हैं कि कभी तो वो दिन आएगा जब उनके परिजन अपनों से मिलने अपने घर आएंगे. क्या पश्तून या बलोच आम पाकिस्तानी नागरिकों के हालात बेहद खराब हैं. 
1999 से लेकर 2008 तक जिस समय पाकिस्तान की सियासत परवेज मुशर्रफ के हाथ में थी, यदि उस कार्यकाल को देखें तो मिलता है कि पाकिस्तान से बलोच और पश्तो समुदाय के लोगों को गायब किया गया. अमीना मसूद जंजुआ जो कि मानवाधिकार कार्यकर्ता है और डिफेन्स ऑफ ह्युमन राइट्स पाकिस्तान की चेयर पर्सन हैं उन्होंने इस गुमशुदगी के बारे में एक रिपोर्ट तैयार की है जिसमें 5000 से ज्यादा ऐसे केस दर्ज हैं जो उस कार्यकाल में गायब हुए थे. 
पाकिस्तान, जम्मू कश्मीर, अमित शाह, अनुच्छेद 370, पाकिस्तान में पश्तो लोगों की भी कुछ वैसी ही स्थिति है जैसी बलोच लोगों की है आज भी इन लोगों का कोई पता नहीं है. या ये भी कहा जा सकता है कि पाकिस्तान की अलग अलग हुकूमतें ने कभी इतनी जहमत ही नहीं उठाई की वो इन लोगों के बारे में पता लगाए. सवाल उठता है कि खुद अपने नागरिकों के मानवाधिकारों का हनन करने वाला पाकिस्तान और वहां के राजनेता आखिर किस मुंह से कश्मीर, कश्मीरी आवाम और उनके हितों की बात कर रहे हैं. 
आतंकवाद और अलगाववाद इन बातों के इतर अगर बात आतंकवाद या अलगाववाद के सन्दर्भ में भी हो तो इन दोनों ही क्षेत्रों में पाकिस्तान की हालत दुनिया से छुपी नहीं है. चूंकि मुद्दा कश्मीर है तो वहां से अनुच्छेद 370 और अनुच्छेद 35 (ए) हटने की एक बड़ी वजह आतंकवाद और अलगाववाद था जिसने कश्मीर और कश्मीर की आवाम को कहीं का नहीं छोड़ा. अब सवाल खड़ा होता है कि क्या कभी पाकिस्तान अपने अन्दर पनप रहे आतंकवाद पर सचेत हुआ. क्या कभी उसने उसपर कोई ठोस कार्रवाई की? सीधा जवाब है नहीं. इसलिए कहा जा सकता है कि कश्मीर पर अपना दोगला रवैया दर्शाकर पाकिस्तान खुद को उसका हमदर्द साबित कर रहा है. 
पाकिस्तान को समझना चाहिए कि भारत अपनी इस समस्या को पार लगा लेगा मगर उन समस्याओं का क्या जिनका सामना वो लगातार कर रहा है और जिनकी विफलताओं के चलते लगातार दुनिया के सामने हंसी का पात्र बन रहा है. 
बहरहाल अब जबकि कश्मीर में अनुच्छेद 370 और अनुच्छेद 35 (ए) को रद्द दिए जाने का सीधा असर पाकिस्तान की सियासत में देखने को मिल ही गया है तो ये अपने आप ही ही साफ हो गया है कि देश के वजीर ए आजम इमरान खान देश और व्यवस्था दोनों संभालने में नाकाम हैं. इन सारी बातों के बाद अब अगर वो कश्मीर, कश्मीरियत और कश्मीरियों के हक की बात कर रहे हैं तो ये और कुछ नहीं बस उनकी नाकामी है जिसके बल पर वो अपने देश की जनता को मूर्ख बनाने का काम कर रहे हैं. 


धारा 370 हटने और पुर्नगठन बिल से जम्मू कश्मीर और लद्दाख को क्या मिला. 
मोदी सरकार ने जम्मू कश्मीर को लेकर बिल तो पास कर दिए, लेकिन सवाल ये है कि इससे जम्मू कश्मीर को मिला क्या? आइए जानते हैं अब तक जम्मू कश्मीर की स्थिति क्या थी और अब ये बिल आने के बाद जम्मू कश्मीर में क्या बदल गया है. 
कश्मीर घाटी में लगातार सेना की तैनाती बढ़ाए जाने के चलते तरह तरह के कयास लगाए जा रहे थे. इन्हीं सब के बीच सोमवार 5 अगस्त को मोदी सरकार ने पूरी तस्वीर साफ कर दी. मोदी सरकार ने संसद में बिल पेश कर के जम्मू कश्मीर से धारा 370 को हटा दिया. इसी के साथ साथ जम्मू कश्मीर का राज्य का दर्जा हटाकर उसके दो केंद्र शासित प्रदेश बना दिए. एक जम्मू कश्मीर और दूसरा लद्दाख. मोदी सरकार के इस फैसले पर कुछ राजनीतिक पार्टियां भाजपा का विरोध कर रही हैं तो कुछ ने इस फैसले का समर्थन किया है. 
मोदी सरकार ने जम्मू कश्मीर को लेकर बिल तो पास कर दिए, लेकिन सवाल ये है कि इससे जम्मू कश्मीर को मिला क्या? देशभर में इस बात का जश्न मनाया जा रहा है कि अब जम्मू कश्मीर भी भारत का हिस्सा है, ना कि एक अलग राज्य, जिसका संविधान तक अलग था. लोग इस बात से भी खुश हैं कि अब जम्मू कश्मीर के पास विशेष दर्जा नहीं है, बल्कि वह भी अन्य राज्यों या यूं कहें केंद्र शासित प्रदेशों जैसा हो गया है. तो इससे फायदा हुआ या नुकसान? आइए जानते हैं अब तक जम्मू कश्मीर की स्थिति क्या थी और अब ये बिल आने के बाद जम्मू कश्मीर में क्या बदल गया है. 
धारा 370, कश्मीर, मोदी सरकार, जम्मू कश्मीर मोदी सरकार ने जम्मू कश्मीर को लेकर बिल तो पास कर दिए, लेकिन सवाल ये है कि इससे जम्मू कश्मीर को मिला क्या? 
लद्दाख में नहीं होगी विधानसभा जम्मू कश्मीर विधानसभा में 107 सदस्य होंगे. हालांकि, इस विधानसभा के पास ये अधिकार नहीं होगा कि वह पब्लिक ऑर्डर और पुलिस से जुड़े किसी कानून को मंजूरी नहीं दे सके. साथ ही, अब विधानसभा का कार्यकाल 5 सालों का होगा, ना कि पहले की तरह 6 सालों का. एक सबसे अच्छी चीज ये है कि अब जम्मू कश्मीर विधानसभा में एससी एसटी के लिए भी सीटें आरक्षित की जा सकेंगी, जो अब तक नहीं होता था. वहीं दूसरी ओर, लद्दाख में कोई भी विधानसभा नहीं होगी. 
किसके हाथ में होगी सत्ता? 
विधानसभा में सबसे बड़ी पार्टी सरकार बनाएगी, जिसके तहत मुख्यमंत्री चुना जाएगा. जम्मू कश्मीर और लद्दाख दोनों ही केंद्र शासित प्रदेशों पर लेफ्टिनेंट गवर्नर का शासन रहेगा. 
अभी जम्मू कश्मीर में कुल 6 लोकसभा सीटें हैं, जिनमें से 5 सीटें तो जम्मू कश्मीर में होंगी, लेकिन 1 सीट लद्दाख को मिलेगी. 
धारा 370 हटने से जम्मू कश्मीर और लद्दाख में क्या बदलेगा? 
अभी तक जम्मू कश्मीर का अपना अलग झंडा और संविधान था, लेकिन अब भारत का तिरंगा और संविधान ही जम्मू कश्मीर में भी लागू होगा. अलग अलग संविधान होने के चलते जम्मू कश्मीर के लोगों के पास दोहरी नागरिकता थी, लेकिन अब ऐसा नहीं होगा. संसद की ओर से जो भी कानून बनाया जाएगा, वह जम्मू कश्मीर में भी लागू होगा. अभी तक ऐसा नहीं होता था. अब वहां सूचना का अधिकार और शिक्षा का अधिकार भी लागू होगा. जम्मू कश्मीर में अभी तक रनबीर पीनल कोड चलता था, लेकिन अब वह इंडियन पीनल कोड से बदल दिया जाएगा. धारा 370 हटने के साथ ही धारा 35ए अपने आप हट गया है, जिसकी वजह से कश्मीर से बाहर के लोग वहां पर प्रॉपर्टी या जमीन नहीं खरीद सकते थे. इसी के तहत अगर किसी लड़की की शादी दूसरे राज्य के व्यक्ति से होती है तो उनके बच्चों को कश्मीर की नागरिकता नहीं मिल सकती है ना ही वहां की प्रॉपर्टी में उनका कोई हक रहता है. अब हर बच्चे को उसका हक मिलेगा. 

धारा 370 के खत्‍म होने से कांग्रेस की दरार सरेआम हो गई. 
मोदी सरकार द्वारा अनुच्छेद 370 और 35 ए खत्म किये जाने पर जहां एक तरह राहुल गांधी इसके विरोध में आए हैं. तो वहीं कांग्रेस के तमाम नेता ऐसे हैं, जिन्होंने सरकार के इस फैसले का समर्थन करते हुए बता दिया है कि कहीं न कहीं इस फैसले के बाद पार्टी बंटवारे की कगार पर आ गई है. 
जम्मू कश्मीर से अनुच्छेद 370 और 35 ए को खत्म कर दिया गया है. मोदी सरकार द्वारा लिए गए इस फैसले के बाद कांग्रेस में ऐसा बहुत कुछ देखने को मिल रहा है, जिसकी कल्पना शायद ही कभी किसी ने की हो. बात क्योंकि देश की है तो पार्टी और पार्टी से जुड़े लोगों के विचारों में एक बड़ा गैप दिखाई दे रहा है. कश्मीर से आर्टिकल 370 रद्द किये जाने और उस पर कांग्रेस के पक्ष के बाद कह सकते हैं कि हम जितनी तरह का बंटवारा सोच सकते हैं इस अहम मुद्दे को लेकर कांग्रेस में हो गया है. बात की शुरुआत राहुल गांधी के पक्ष से. जिस समय सदन में भाजपा की तरफ से अमित शाह अनुच्छेद 370 और 35 ए को लेकर तमाम बातें उठा रहे थे. मुद्दे पर राहुल गांधी खामोशी बनाए हुए थे. राहुल गांधी ने अपनी चुप्पी तोड़ी और वही कहा जैसी उम्मीद उनसे की जा रही थी. केंद्र सरकार द्वारा जम्मू कश्मीर से धारा 370 हटाए जाने पर कांग्रेस के पूर्व अध्यक्ष राहुल गांधी ने प्रतिक्रिया देते हुए कहा है कि भाजपा ने सत्ता का दुरुपयोग करके राष्ट्रीय सुरक्षा को खतरे में डाला है. साथ ही राहुल ने ये भी कहा कि क्योंकि अब वह पार्टी के अध्यक्ष नहीं है इसलिए वह इस मुद्दे पर बैठक नहीं बुला सकते. 
राहुल गांधी, कांग्रेस, आर्टिकल 370, बंटवारा, विवाद, आर्टिकल 370 पर राहुल गांधी का तर्क है कि भाजपा ने सत्ता का दुरुपयोग करके राष्ट्रीय सुरक्षा को खतरे में डाला है ध्यान रहे कि धारा 370 हटाए जाने को लेकर कांग्रेस के अंदर स्थिति साफ नहीं है. तमाम ऐसे नेता हैं जो इस मुद्दे पर अपनी पार्टी की विचारधारा से इतर विचार रखते हैं. कांग्रेस का पक्ष रखते हुए राहुल गांधी ने कहा कि जिस तरह से इस धारा को हटाया गया है वह तरीका सही नहीं है. 
वहीं इस मामले पर कांग्रेसी नेता अधीर रंजन चौधरी ने भी पार्टी की जमकर किरकिरी कराई है. लोकसभा में जब अमित शाह ने पुनर्गठन बिल को पेश किया तो उसके जवाब में अधीर रंजन ने कहा कि 1948 से लेकर अभी तक जम्मू कश्मीर के मसले पर संयुक्त राष्ट्र (UN) निगरानी कर रहा है, ऐसे में ये आंतरिक मामला कैसे हो सकता है. रंजन ने सरकार से यह स्पष्ट करने के लिए कहा कि संयुक्त राष्ट्र कश्मीर मसले की निगरानी कर सकता है कि नहीं. इसके अलावा उन्होंने कहा कि शिमला समझौता, लाहौर घोषणापत्र में इसे कश्मीर को द्विपक्षीय मसला माना गया है. 
राहुल गांधी, कांग्रेस, आर्टिकल 370, बंटवारा, विवाद, 
अधीर रंजन चौधरी ने कश्मीर मसले पर जो बातें कहीं हैं उसने कांग्रेस का पक्ष उजागर कर दिया है कांग्रेस नेता ने इसे सरकार का रुख स्पष्ट करने की मांग की. कांग्रेस नेता के इस बयान पर अमित शाह ने नाराजगी जाहिर की और पूछा कि कौन सा नियम तोड़ा गया है? इसके बाद गृह मंत्री ने कहा, मैं जब जम्मू कश्मीर की बात करता हूं तो इसमें पाकिस्तान के कब्जे वाला कश्मीर (पीओके) और अक्साई चिन दोनों शामिल हैं. पीओके के लिए हम जान दे देंगे. भारत और जम्मू कश्मीर के संविधान ने देश की जो सीमा निर्धारित की है उसमें पीओके और अक्साई चिन दोनों शामिल हैं. 
अधीर की बातों से साफ था कि पार्टी कश्मीर मुद्दे को लेकर बुरी तरह से बंटी हुई है. कह सकते हैं कि अधीर की बातों ने बता दिया है कि पार्टी कश्मीर जैसे मसले पर कितनी संवेदनशील है. 
बहरहाल, राहुल गांधी इसे भले ही सही तरीका न मानते हों. मगर पार्टी के अन्य नेता इस मुद्दे पर एकदम क्लियर हैं. पूर्व कांग्रेस महासचिव और पार्टी के वरिष्ठ नेताओं में शुमार जनार्दन द्विवेदी इस मामले पर राहुल गांधी से इतर राय रखते हैं. द्विवेदी के अनुसार सरकार ने एक ऐतिहासिक गलती में सुधर किया है. द्विवेदी ने कहा है कि तमाम ऐसे स्वतंत्रता सेनानी थे जो नहीं चाहते थे कि अनुच्छेद 370 रहे. अपने राजनीतिक गुरु डॉक्टर राम मनोहर लोहिया का हवाला देते हुए द्विवेदी ने कहा कि लोहिया अनुच्छेद 370 के खिलाफ थे. हमने छात्र आंदोलन में इसका विरोध किया था. मेरे हिसाब से यह राष्ट्रीय संतोष की बात है. जो भूल आजादी के समय हुई थी, उसे देर से ही सही सुधारा गया. ये स्वागत योग्य है. 
इसी तरह दीपेंद्र हुड्डा ने भी सरकार के इस फैसले का समर्थन किया है और पार्टी को चुनौती दी है. आर्टिकल 370 पर दीपेंद्र हुड्डा ने कहा है कि मेरा पहले से विचार रहा है कि 21वीं सदी में अनुच्छेद 370 का औचित्य नहीं है. इसे हटना चाहिए। यह देश की अखंडता और अभिन्न अंग जम्मू कश्मीर की जनता के हित में भी है. लेकिन यह मौजूदा सरकार की जिम्मेदारी है कि इसका क्रियान्वयन शांति और विश्वास के माहौल में विकास के लिए हो. 
वहीं कांग्रेस सरकार में केंद्रीय मंत्री रह चुके मिलिंद देवड़ा का इस पूरे मामले पर अपने अलग तर्क हैं. देवड़ा का कहना है कि आर्टिकल 370 हटाना मोदी सरकार 2 का नोटबंदी जैसा कदम है. दुर्भाग्यपूर्ण है कि अनुच्छेद 370 को उदारवादी, रूढ़िवादी की लड़ाई में बदला जा रहा है. आर्टिकल 370 पर बोलते हुए देवड़ा ने ये भी कहा है कि पार्टी (भाजपा) वैचारिक जड़ता छोड़कर देखे कि देश जम्मू कश्मीर कि शांति, कश्मीरी युवाओं की नौकरियों और कश्मीरी पंडितों से न्याय के लिए क्या सही है. साफ है कि अपनी प्रतिक्रिया के जरिये देवड़ा, पूर्व अध्यक्ष राहुल गांधी के सुर में सुर मिलाते नजर आ रहे हैं. 
आर्टिकल 370 को लेकर पार्टी में किस हद तक गतिरोध की स्थिति बनी हुई है इसे हम असम से राज्य सभा सांसद भुबनेश्वर कलिता के पार्टी छोड़ने से भी समझ सकते हैं. सोशल मीडिया पर कलिता ने नाम से एक पत्र वायरल हो रहा है जिसमें दावा किया गया है कि कांग्रेस ने उन्हें ही कश्मीर मुद्दे पर व्हिप जारी करने को कहा था, वायरल पत्र में लिखा है, कांग्रेस ने मुझे कश्मीर मुद्दे पर व्हिप जारी करने को कहा है लेकिन सच्चाई यह है कि देश का मिजाज अब बदल चुका है और ये व्हिप जनभावना के खिलाफ है. जहां तक 370 की बात है तो खुद पंडित नेहरू ने कहा था कि एक दिन घिसते घिसते यह पूरी तरह घिस जाएगा. आज की कांग्रेस की विचारधारा से लगता है की पार्टी आत्महत्या कर रही है और मैं इसका भागीदार नहीं बनना चाहता, इसलिए इस्तीफा दे रहा हूं. आपको बताते चलें कि इस पत्र को लेकर अभी तक कोई आधिकारिक पुष्टि नहीं हुई है. 
बात अगर कांग्रेस पार्टी के युवा चेहरे ज्योतिरादित्य सिंधिया की हो तो उन्होंने भी सरकार के इस फैसले का समर्थन करते हुए राहुल गांधी का साथ छोड़ दिया है. सिंधिया ने ट्वीट किया है कि जम्मूकश्मीर और लद्दाख को लेकर उठाए गए कदम और भारत देश मे उनके पूर्ण रूप से एकीकरण का मैं समर्थन करता हूं. संवैधानिक प्रक्रिया का पूर्ण रूप से पालन किया जाता तो बेहतर होता, साथ ही कोई प्रश्न भी खड़े नही होते. लेकिन ये फैसला राष्ट्र हित मे लिया गया है और मैं इसका समर्थन करता हूं. 
बात आर्टिकल 370 को रद्द किये जाने पर पार्टी के अन्दर मचे गतिरोध के मद्देनजर चल रही है तो हमारे लिए पूर्व प्रधानमंत्री लाल बहादुर शास्त्री और पूर्व केंद्रीय मंत्री अनिल शास्त्री का जिक्र करना स्वाभाविक हो जाता है. इस अहम मसले पर शास्त्री ने भी अपनी पार्टी का दामन छोड़ दिया है और वो सरकार के साथ खड़े हो गए हैं. शास्त्री ने ट्वीट किया है कि हमें आर्टिकल 370 के निरसन का समर्थन करना चाहिए क्योंकि यह जम्मू कश्मीर को भारत के साथ पूरी तरह से एकीकृत करने की अनुमति देता है और देश और राज्य के लिए सही है. बेहतर होता कि भाजपा सरकार द्वारा इसके निरसन के लिए अधिक सहयोगी और परामर्शी दृष्टिकोण अपनाया जाता. 
बहरहाल आर्टिकल 370 और 35A पर जैसे कांग्रेस के अन्दर विचार भिन्न हुए हैं अब इसे संभालना इसलिए भी मुश्किल हो गया है क्योंकि सीधे तौर पर बात देश पर आ गई है. चूंकि ये मुद्दा देश के फायदे से जुड़ा है इसलिए इसके विरोध में आकर कांग्रेस के नेता किसी बेवजह के रिस्क को मोल नहीं लेना चाहते. 
खैर कश्मीर मामले के बाद पार्टी में कितनी एकता रहती हैइसका फैसल वक़्त करेगा. मगर जो ताजा स्थिति है वो खुद इस बात को साफ कर दे रही है कि पार्टी के हालात आए रोज बद से बदतर होते जा रहे हैं और वो दिन भी दूर नहीं जब यही सब बातें कांग्रेस जैसी पुरानी पार्टी के पतन का कारण बनेंगी. 

जम्मू कश्मीर से धारा 370 हटाना मोदी का दूसरा मास्टरस्ट्रोक. 
वो बालाकोट एयर स्ट्राइक ही थी जिसने भाजपा को लोकसभा चुनावों में 303 सीटों तक पहुंचाया था. अब जम्मू कश्मीर से आर्टिकल 370 हटाना भाजपा के लिए शुभ संकेत दे सकता है. यानी चुनावी राज्यों में इसका फायदा भाजपा को मिलना तय माना जा रहा है. 
मोदी सरकार ने जम्मू कश्मीर पर एक ऐतिहासिक फैसला लेते हुए उस राज्य को विशेष दर्जा देनेवाले आर्टिकल 370 को खत्म कर दिया. अब जम्मू कश्मीर को तोड़कर लद्दाख को अलग केंद्र शाषित राज्य बनाया जाएगा. यानी जम्मू कश्मीर विधानसभा वाला केन्द्र शासित प्रदेश होगा जबकि लद्दाख बिना विधानसभा वाला केन्द्र शासित प्रदेश होगा. 
इसे मोदी का बालाकोट एयर स्ट्राइक के बाद दूसरा मास्टरस्ट्रोक भी कहा जा रहा है. ये बालाकोट एयर स्ट्राइक ही थी जिसने भाजपा को लोकसभा चुनावों में 303 सीटों तक पहुंचाया था. 2014 के लोकसभा चुनाव में इसे 282 सीटें मिली थीं और 2019 के लोकसभा चुनाव में स्पष्ट बहुमत नहीं मिलने के आसार थे लेकिन बालाकोट एयर स्ट्राइक ने इसे पिछली बार के मुकाबले 21 सीटें ज्यादा दिलाई थीं. 
हालांकि इस बार कोई लोकसभा का चुनाव तो नहीं है लेकिन भाजपा शाषित राज्य महाराष्ट्र, झारखण्ड, हरियाणा और दिल्ली के साथ अब जम्मू कश्मीर में भी एक साथ चुनाव होने की संभावनाएं हैं. दिल्ली और जम्मू कश्मीर में भाजपा की सरकार नहीं है और यहां इसके जीतने की संभावना भी अच्छी नहीं हैं. बाकी के तीन राज्यों महाराष्ट्र, झारखण्ड और हरियाणा में भी सरकार के खिलाफ असंतोष का खामियाजा भुगतने का डर भाजपा को सता रहा है. ऐसे में जम्मू कश्मीर से आर्टिकल 370 हटाना भाजपा के लिए शुभ संकेत दे सकता है. यानी चुनावी राज्यों में इसका फायदा भाजपा को मिलना तय माना जा रहा है. 
बालाकोट एयर स्ट्राइक ने मोदी सरकार को लोकसभा चुनाव जिताए, धारा 370 विधानसभा में मदद करेगी कांग्रेस को भी दो भागों में बांट दिया मोदी सरकार ने न केवल जम्मू कश्मीर को बांटा बल्कि इससे कांग्रेस में भी अलग अलग राय नजर आई. कांग्रेस ने जहां इसका विरोध किया वहीं इसके नेता जनार्दन द्विवेदी, दीपेंद्र सिंह हुड्डा और मिलिंद देवड़ा ने मोदी के इस फैसले का स्वागत किया. 
जनार्दन द्विवेदी ने आर्टिकल 370 हटाए जाने का स्वागत करते हुए कहा, मेरे राजनीतिक गुरु राम मनोहर लोहिया हमेशा से इस आर्टिकल के खिलाफ थे. इतिहास की एक गलती को आज सुधारा गया है. 
दीपेंद्र हुड्डा ने ट्वीट कर लिखा, मेरी व्यक्तिगत राय रही है कि 21वीं सदी में अनुच्छेद 370 का औचित्य नहीं है और इसको हटना चाहिए. ऐसा सिर्फ देश की अखंडता के लिए ही नहीं, बल्कि जम्मू कश्मीर जो हमारे देश का अभिन्न अंग है, के हित में भी है. अब सरकार की यह जिम्मेदारी है कि इसका क्रियान्वयन शांति और विश्वास के वातावरण में हो. 
मिलिंद देवड़ा ने कहा यह दुर्भाग्यपूर्ण है कि अनुच्छेद 370 को उदार बनाम रूढ़िवादी बहस में तब्दील कर दिया गया. पार्टियों को अपनी विचारधारा से अलग हटकर इस पर बहस करनी चाहिए कि भारत की संप्रभुता और संघवाद, जम्मू कश्मीर में शांति, कश्मीरी युवाओं को नौकरी और कश्मीरी पंडितों के न्याय के लिए बेहतर क्या है. 
इससे पहले आर्टिकल 370 के मुद्दे पर कांग्रेस पार्टी के रुख से नाराज कांग्रेस के चीफ व्हिप भुबनेश्वर कलिता ने राज्यसभा की सदस्यता से इस्तीफा दे दिया था. 
राज्यसभा में बदलती केमिस्ट्री का फायदा उठाया मोदी सरकार जम्मू कश्मीर में आर्टिकल 370 को खत्म करने के लिए राज्यसभा के बदलते समीकरण का पूरजोर फायदा उठाया. या फिर ये कहें कि बहुत ही सोच समझकर चाल चली. 
सबसे पहले राज्यसभा का सत्र को 26 जुलाई से बढ़ाकर 7 अगस्त तक कर दिया. विपक्षी पार्टियों के मूड भांपने के लिए पहले आरटीआई (संशोधन), ट्रिपल तलाक और यूएपीए (संशोधन) बिल लाया गया. जब इसमें सरकार को कामयाबी हासिल हो गई तब आर्टिकल 370 लाया गया. जम्मू कश्मीर को 2 हिस्सों में बांटने वाला बिल राज्यसभा से पास भी करवा लिया जिसके पक्ष में पड़े 125 और विपक्ष में 61 वोट पड़े. अब बारी लोकसभा से पास करवाने की है जो इसे संख्याबल के आधार पर कहा जा सकता है कि इसमें कहीं कोई बाधा नहीं है. 
इसमें कोई शक नहीं कि मोदी सरकार ने यह चाल बहुत ही सोच समझकर चली और विपक्षी पार्टियों के साथ ही साथ कांग्रेस को भी दो धड़ों में बांटकर रख दिया. और आने वाले समय में भाजपा के खिलाफ विपक्षी पार्टियों की एकजुटता पर भी इसका प्रभाव पड़ना तय है. 

कश्मीर पर छाती पीटने निकले इमरान खान के सामने पाकिस्‍तानी दाग नकाब में क्‍यों? 
जम्मू और कश्मीर से अनुच्छेद 370 और अनुच्छेद 35 (ए) को रद्द दिए जाने का सीधा असर पाकिस्तान की सियासत में देखने को मिल रहा है. इस पूरे मसले पर जो बातें पीएम इमरान खान ने कहीं हैं उससे इतना तो साफ है कि वो कश्मीरियों के अलावा पाकिस्तान की जनता तक को मूर्ख बना रहे हैं. 
जम्मू कश्मीर के अंतर्गत जो फैसला मोदी सरकार ने दिया है उसका सीधा असर पड़ोसी मुल्क पाकिस्तान पर देखने को मिल रहा है. भारत द्वारा लिए गए इस फैसले के बाद पाकिस्तान के सियासी गलियारों में खलबली मच गई है. मामले की गंभीरता को लेकर खौफजदा पाकिस्तान के राष्ट्रपति आरिफ अल्वी ने संसद का संयुक्त सत्र बुलाया. संयुक्त सत्र में अपनी बात रखते हुए पाकिस्तान के पीएम इमरान खान ने मोदी सरकार के फैसले को आरएसएस के एजेंडे को आगे बढ़ाने वाला कदम बताया और उन्होंने ये भी कहा कि भारत के इस एक्शन से पूरी दुनिया प्रभावित होगी और इसका सीधा असर विश्व शांति पर पड़ेगा. साथ ही इमरान खान ने ये भी है कि इस फैसले के बाद पुलवामा हमले जैसे अन्य हमले सामने आ सकते हैं. 
पाकिस्तान, जम्मू कश्मीर, अमित शाह, अनुच्छेद 370, 
कश्मीर को लेकर भारत सरकार के फैसले का असर पाकिस्तान की संसद में भी देखने को मिला संसद सत्र को संबोधित करते हुए पाकिस्तानी प्रधानमंत्री इमरान खान ने इस बात को भी बल दिया कि भारत में मुसलमानों को समान नागरिक नहीं माना जाता. भारत ने पहले ही कश्मीर से स्पेशल स्टेटस का दर्जा वापस लेने का प्लान कर लिया था. अपनी बात को वजन देने के लिए इमरान खान ने ये भी कहा है कि भारत सरकार मानती है कि जो लोग मांस खाते हैं उन्हें भीड़ मार डालेगी और यही भारत की विचारधारा है. 
पाकिस्तान, जम्मू कश्मीर, अमित शाह, अनुच्छेद 370, इमरान खान के लहजे से साफ है कि वो भारत को धमकी दे रहे हैं. 
तो क्या भारत को धमकी दे रहे हैं इमरान संयुक्त सत्र में बोलते हुए जिस तरह का लहजा इमरान खान का था उससे साफ था कि वो भारत को अप्रत्यक्ष रूप से धमकी दे रहे हैं. इमरान ने कहा कि यदि भारत अगर इसी राह पर चलता रहा तो आगे पुलवामा जैसे और हमले भी होंगे. हालांकि इमरान ने इस बात को भी बल दिया कि पाकिस्तान का पुलवामा हमले में किसी तरह का कोई हाथ नहीं था. इसके अलावा इमरान ने ये भी कहा कि हम हर स्तर पर संघर्ष करेंगे. बदले हालात में अगर जंग हुई तो हम खून के आखिरी कतरे तक लड़ेंगे. 
भारतीय मुसलमानों के हालात पर जताई चिंता इमरान का मानना था कि, भारत में मुसलमान संकट में है और दुनिया इस पर चुप है, लेकिन हमें (पाकिस्तान को) इसे दुनियाभर में फैलाना होगा जिससे इस पर रोक लगाई जा सके. इमरान ने ये भी कहा कि पाकिस्तान इस मुद्दे को आगे ले जाएगा. देश हर स्तर पर लड़ेगा. हम इसे यूएन में ले जाएंगे. हम देख रहे हैं कि किस तरह से इसे अंतरराष्ट्रीय अदालत में ले जाया जाए. हम इसके लिए दुनिया के कई देशों से बातचीत भी करेंगे. 
गौरतलब है कि मोदी सरकार ने जम्मू कश्मीर को विशेष दर्जा देने वाले संविधान के अनुच्छेद 370 और अनुच्छेद 35 (ए) को रद्द कर दिया है. अब कश्मीरी आवाम के भी वही अधिकार होंगे जो देश के किसी भी अन्य नागरिक के हैं इसी तरह अब देश के खिलाफ जाने पर कश्मीर के नागरिकों को भी वही सजा होगी जैसी सजा का प्रावधान देश के अन्य हिस्सों में है. ध्यान रहे कि अब राज्य को दो केन्द्र शासित प्रदेशों जम्मू कश्मीर और लद्दाख में बांटने का प्रस्ताव रखा गया है. 
भारत के फैसले पर क्या कह रहे हैं पाकिस्तान के नेता भारत सरकार के इस फैसले से बौखलाए पाकिस्तानी हुक्मरान लगातार इस विषय पर अपनी प्रतिक्रियाएं दे रहे हैं. विदेश मंत्री शाह महमूद कुरैशी ने कहा कि पाकिस्तान संयुक्त राष्ट्र, इस्लामिक सहयोग संगठन, मित्र देशों और मानवाधिकार संगठनों से अपील करेगा कि वे इस मुद्दे पर चुप नहीं रहें. इसके अलावा कुरैशी ने ये भी कहा कि कश्मीर में स्थिति पहले से अधिक गंभीर है. उन्होंने कहा, हम हमारे कानूनी विशेषज्ञों से सलाह लेंगे. 
पहले खुद का घर तो संभाले पाकिस्तान. 
पाकिस्तान के नेता इस बात पर खासा बल दे रहे हैं कि भारत सरकार के इस ताजे फैसले के बाद कश्मीर में नरसंहार और पॉलिटिकल किलिंग की घटनाओं में इजाफा देखने को मिलेगा. अब जब बात इस परिदृश्य में आ ही गई है तो कश्मीर के अंतर्गत भारत को ज्ञान देने वाले पाकिस्तान को अपनी गिरेबान में झांकना चाहिए और अपने दागों का अवलोकन करना चाहिए. 
पाकिस्तान, जम्मू कश्मीर, अमित शाह, अनुच्छेद 370, 
आज भी पाकिस्तान हजारों बलोचों के गायब होने के कारण सवालों के घेरे में है भारत सरकार द्वारा लिए गए ताजे फैसले के तहत पाकिस्तान इस बात को कहकर लोगों को डरा रहा है कि इससे नरसंहार और पॉलिटिकल किलिंग की घटनाओं को बल मिलेगा. ऐसे में हम पाकिस्तान को उसके ही अलग अलग प्रान्तों में रहने वाले उन लोगों के बारे में अवगत कराना चाहेंगे जो आज तक मिसिंग हैं. जिनके परिवार वाले इसी आस में जिंदगी जी रहे हैं कि कभी तो वो दिन आएगा जब उनके परिजन अपनों से मिलने अपने घर आएंगे. क्या पश्तून या बलोच आम पाकिस्तानी नागरिकों के हालात बेहद खराब हैं. 
1999 से लेकर 2008 तक जिस समय पाकिस्तान की सियासत परवेज मुशर्रफ के हाथ में थी, यदि उस कार्यकाल को देखें तो मिलता है कि पाकिस्तान से बलोच और पश्तो समुदाय के लोगों को गायब किया गया. अमीना मसूद जंजुआ जो कि मानवाधिकार कार्यकर्ता है और डिफेन्स ऑफ ह्युमन राइट्स पाकिस्तान की चेयर पर्सन हैं उन्होंने इस गुमशुदगी के बारे में एक रिपोर्ट तैयार की है जिसमें 5000 से ज्यादा ऐसे केस दर्ज हैं जो उस कार्यकाल में गायब हुए थे. 
पाकिस्तान, जम्मू कश्मीर, अमित शाह, अनुच्छेद 370, पाकिस्तान में पश्तो लोगों की भी कुछ वैसी ही स्थिति है जैसी बलोच लोगों की है आज भी इन लोगों का कोई पता नहीं है. या ये भी कहा जा सकता है कि पाकिस्तान की अलग अलग हुकूमतें ने कभी इतनी जहमत ही नहीं उठाई की वो इन लोगों के बारे में पता लगाए. सवाल उठता है कि खुद अपने नागरिकों के मानवाधिकारों का हनन करने वाला पाकिस्तान और वहां के राजनेता आखिर किस मुंह से कश्मीर, कश्मीरी आवाम और उनके हितों की बात कर रहे हैं. 
आतंकवाद और अलगाववाद इन बातों के इतर अगर बात आतंकवाद या अलगाववाद के सन्दर्भ में भी हो तो इन दोनों ही क्षेत्रों में पाकिस्तान की हालत दुनिया से छुपी नहीं है. चूंकि मुद्दा कश्मीर है तो वहां से अनुच्छेद 370 और अनुच्छेद 35 (ए) हटने की एक बड़ी वजह आतंकवाद और अलगाववाद था जिसने कश्मीर और कश्मीर की आवाम को कहीं का नहीं छोड़ा. अब सवाल खड़ा होता है कि क्या कभी पाकिस्तान अपने अन्दर पनप रहे आतंकवाद पर सचेत हुआ. क्या कभी उसने उसपर कोई ठोस कार्रवाई की? सीधा जवाब है नहीं. इसलिए कहा जा सकता है कि कश्मीर पर अपना दोगला रवैया दर्शाकर पाकिस्तान खुद को उसका हमदर्द साबित कर रहा है. 
पाकिस्तान को समझना चाहिए कि भारत अपनी इस समस्या को पार लगा लेगा मगर उन समस्याओं का क्या जिनका सामना वो लगातार कर रहा है और जिनकी विफलताओं के चलते लगातार दुनिया के सामने हंसी का पात्र बन रहा है. 
बहरहाल अब जबकि कश्मीर में अनुच्छेद 370 और अनुच्छेद 35 (ए) को रद्द दिए जाने का सीधा असर पाकिस्तान की सियासत में देखने को मिल ही गया है तो ये अपने आप ही ही साफ हो गया है कि देश के वजीर ए आजम इमरान खान देश और व्यवस्था दोनों संभालने में नाकाम हैं. इन सारी बातों के बाद अब अगर वो कश्मीर, कश्मीरियत और कश्मीरियों के हक की बात कर रहे हैं तो ये और कुछ नहीं बस उनकी नाकामी है जिसके बल पर वो अपने देश की जनता को मूर्ख बनाने का काम कर रहे हैं. 


धारा 370 हटने और पुर्नगठन बिल से जम्मू कश्मीर और लद्दाख को क्या मिला. 
मोदी सरकार ने जम्मू कश्मीर को लेकर बिल तो पास कर दिए, लेकिन सवाल ये है कि इससे जम्मू कश्मीर को मिला क्या? आइए जानते हैं अब तक जम्मू कश्मीर की स्थिति क्या थी और अब ये बिल आने के बाद जम्मू कश्मीर में क्या बदल गया है. 
कश्मीर घाटी में लगातार सेना की तैनाती बढ़ाए जाने के चलते तरह तरह के कयास लगाए जा रहे थे. इन्हीं सब के बीच सोमवार 5 अगस्त को मोदी सरकार ने पूरी तस्वीर साफ कर दी. मोदी सरकार ने संसद में बिल पेश कर के जम्मू कश्मीर से धारा 370 को हटा दिया. इसी के साथ साथ जम्मू कश्मीर का राज्य का दर्जा हटाकर उसके दो केंद्र शासित प्रदेश बना दिए. एक जम्मू कश्मीर और दूसरा लद्दाख. मोदी सरकार के इस फैसले पर कुछ राजनीतिक पार्टियां भाजपा का विरोध कर रही हैं तो कुछ ने इस फैसले का समर्थन किया है. 
मोदी सरकार ने जम्मू कश्मीर को लेकर बिल तो पास कर दिए, लेकिन सवाल ये है कि इससे जम्मू कश्मीर को मिला क्या? देशभर में इस बात का जश्न मनाया जा रहा है कि अब जम्मू कश्मीर भी भारत का हिस्सा है, ना कि एक अलग राज्य, जिसका संविधान तक अलग था. लोग इस बात से भी खुश हैं कि अब जम्मू कश्मीर के पास विशेष दर्जा नहीं है, बल्कि वह भी अन्य राज्यों या यूं कहें केंद्र शासित प्रदेशों जैसा हो गया है. तो इससे फायदा हुआ या नुकसान? आइए जानते हैं अब तक जम्मू कश्मीर की स्थिति क्या थी और अब ये बिल आने के बाद जम्मू कश्मीर में क्या बदल गया है. 
धारा 370, कश्मीर, मोदी सरकार, जम्मू कश्मीर मोदी सरकार ने जम्मू कश्मीर को लेकर बिल तो पास कर दिए, लेकिन सवाल ये है कि इससे जम्मू कश्मीर को मिला क्या? 
लद्दाख में नहीं होगी विधानसभा जम्मू कश्मीर विधानसभा में 107 सदस्य होंगे. हालांकि, इस विधानसभा के पास ये अधिकार नहीं होगा कि वह पब्लिक ऑर्डर और पुलिस से जुड़े किसी कानून को मंजूरी नहीं दे सके. साथ ही, अब विधानसभा का कार्यकाल 5 सालों का होगा, ना कि पहले की तरह 6 सालों का. एक सबसे अच्छी चीज ये है कि अब जम्मू कश्मीर विधानसभा में एससी एसटी के लिए भी सीटें आरक्षित की जा सकेंगी, जो अब तक नहीं होता था. वहीं दूसरी ओर, लद्दाख में कोई भी विधानसभा नहीं होगी. 
किसके हाथ में होगी सत्ता? 
विधानसभा में सबसे बड़ी पार्टी सरकार बनाएगी, जिसके तहत मुख्यमंत्री चुना जाएगा. जम्मू कश्मीर और लद्दाख दोनों ही केंद्र शासित प्रदेशों पर लेफ्टिनेंट गवर्नर का शासन रहेगा. 
अभी जम्मू कश्मीर में कुल 6 लोकसभा सीटें हैं, जिनमें से 5 सीटें तो जम्मू कश्मीर में होंगी, लेकिन 1 सीट लद्दाख को मिलेगी. 
धारा 370 हटने से जम्मू कश्मीर और लद्दाख में क्या बदलेगा? 
अभी तक जम्मू कश्मीर का अपना अलग झंडा और संविधान था, लेकिन अब भारत का तिरंगा और संविधान ही जम्मू कश्मीर में भी लागू होगा. अलग अलग संविधान होने के चलते जम्मू कश्मीर के लोगों के पास दोहरी नागरिकता थी, लेकिन अब ऐसा नहीं होगा. संसद की ओर से जो भी कानून बनाया जाएगा, वह जम्मू कश्मीर में भी लागू होगा. अभी तक ऐसा नहीं होता था. अब वहां सूचना का अधिकार और शिक्षा का अधिकार भी लागू होगा. जम्मू कश्मीर में अभी तक रनबीर पीनल कोड चलता था, लेकिन अब वह इंडियन पीनल कोड से बदल दिया जाएगा. धारा 370 हटने के साथ ही धारा 35ए अपने आप हट गया है, जिसकी वजह से कश्मीर से बाहर के लोग वहां पर प्रॉपर्टी या जमीन नहीं खरीद सकते थे. इसी के तहत अगर किसी लड़की की शादी दूसरे राज्य के व्यक्ति से होती है तो उनके बच्चों को कश्मीर की नागरिकता नहीं मिल सकती है ना ही वहां की प्रॉपर्टी में उनका कोई हक रहता है. अब हर बच्चे को उसका हक मिलेगा. 

धारा 370 के खत्‍म होने से कांग्रेस की दरार सरेआम हो गई. 
मोदी सरकार द्वारा अनुच्छेद 370 और 35 ए खत्म किये जाने पर जहां एक तरह राहुल गांधी इसके विरोध में आए हैं. तो वहीं कांग्रेस के तमाम नेता ऐसे हैं, जिन्होंने सरकार के इस फैसले का समर्थन करते हुए बता दिया है कि कहीं न कहीं इस फैसले के बाद पार्टी बंटवारे की कगार पर आ गई है. 
जम्मू कश्मीर से अनुच्छेद 370 और 35 ए को खत्म कर दिया गया है. मोदी सरकार द्वारा लिए गए इस फैसले के बाद कांग्रेस में ऐसा बहुत कुछ देखने को मिल रहा है, जिसकी कल्पना शायद ही कभी किसी ने की हो. बात क्योंकि देश की है तो पार्टी और पार्टी से जुड़े लोगों के विचारों में एक बड़ा गैप दिखाई दे रहा है. कश्मीर से आर्टिकल 370 रद्द किये जाने और उस पर कांग्रेस के पक्ष के बाद कह सकते हैं कि हम जितनी तरह का बंटवारा सोच सकते हैं इस अहम मुद्दे को लेकर कांग्रेस में हो गया है. बात की शुरुआत राहुल गांधी के पक्ष से. जिस समय सदन में भाजपा की तरफ से अमित शाह अनुच्छेद 370 और 35 ए को लेकर तमाम बातें उठा रहे थे. मुद्दे पर राहुल गांधी खामोशी बनाए हुए थे. राहुल गांधी ने अपनी चुप्पी तोड़ी और वही कहा जैसी उम्मीद उनसे की जा रही थी. केंद्र सरकार द्वारा जम्मू कश्मीर से धारा 370 हटाए जाने पर कांग्रेस के पूर्व अध्यक्ष राहुल गांधी ने प्रतिक्रिया देते हुए कहा है कि भाजपा ने सत्ता का दुरुपयोग करके राष्ट्रीय सुरक्षा को खतरे में डाला है. साथ ही राहुल ने ये भी कहा कि क्योंकि अब वह पार्टी के अध्यक्ष नहीं है इसलिए वह इस मुद्दे पर बैठक नहीं बुला सकते. 
राहुल गांधी, कांग्रेस, आर्टिकल 370, बंटवारा, विवाद, आर्टिकल 370 पर राहुल गांधी का तर्क है कि भाजपा ने सत्ता का दुरुपयोग करके राष्ट्रीय सुरक्षा को खतरे में डाला है ध्यान रहे कि धारा 370 हटाए जाने को लेकर कांग्रेस के अंदर स्थिति साफ नहीं है. तमाम ऐसे नेता हैं जो इस मुद्दे पर अपनी पार्टी की विचारधारा से इतर विचार रखते हैं. कांग्रेस का पक्ष रखते हुए राहुल गांधी ने कहा कि जिस तरह से इस धारा को हटाया गया है वह तरीका सही नहीं है. 
वहीं इस मामले पर कांग्रेसी नेता अधीर रंजन चौधरी ने भी पार्टी की जमकर किरकिरी कराई है. लोकसभा में जब अमित शाह ने पुनर्गठन बिल को पेश किया तो उसके जवाब में अधीर रंजन ने कहा कि 1948 से लेकर अभी तक जम्मू कश्मीर के मसले पर संयुक्त राष्ट्र (UN) निगरानी कर रहा है, ऐसे में ये आंतरिक मामला कैसे हो सकता है. रंजन ने सरकार से यह स्पष्ट करने के लिए कहा कि संयुक्त राष्ट्र कश्मीर मसले की निगरानी कर सकता है कि नहीं. इसके अलावा उन्होंने कहा कि शिमला समझौता, लाहौर घोषणापत्र में इसे कश्मीर को द्विपक्षीय मसला माना गया है. 
राहुल गांधी, कांग्रेस, आर्टिकल 370, बंटवारा, विवाद, 
अधीर रंजन चौधरी ने कश्मीर मसले पर जो बातें कहीं हैं उसने कांग्रेस का पक्ष उजागर कर दिया है कांग्रेस नेता ने इसे सरकार का रुख स्पष्ट करने की मांग की. कांग्रेस नेता के इस बयान पर अमित शाह ने नाराजगी जाहिर की और पूछा कि कौन सा नियम तोड़ा गया है? इसके बाद गृह मंत्री ने कहा, मैं जब जम्मू कश्मीर की बात करता हूं तो इसमें पाकिस्तान के कब्जे वाला कश्मीर (पीओके) और अक्साई चिन दोनों शामिल हैं. पीओके के लिए हम जान दे देंगे. भारत और जम्मू कश्मीर के संविधान ने देश की जो सीमा निर्धारित की है उसमें पीओके और अक्साई चिन दोनों शामिल हैं. 
अधीर की बातों से साफ था कि पार्टी कश्मीर मुद्दे को लेकर बुरी तरह से बंटी हुई है. कह सकते हैं कि अधीर की बातों ने बता दिया है कि पार्टी कश्मीर जैसे मसले पर कितनी संवेदनशील है. 
बहरहाल, राहुल गांधी इसे भले ही सही तरीका न मानते हों. मगर पार्टी के अन्य नेता इस मुद्दे पर एकदम क्लियर हैं. पूर्व कांग्रेस महासचिव और पार्टी के वरिष्ठ नेताओं में शुमार जनार्दन द्विवेदी इस मामले पर राहुल गांधी से इतर राय रखते हैं. द्विवेदी के अनुसार सरकार ने एक ऐतिहासिक गलती में सुधर किया है. द्विवेदी ने कहा है कि तमाम ऐसे स्वतंत्रता सेनानी थे जो नहीं चाहते थे कि अनुच्छेद 370 रहे. अपने राजनीतिक गुरु डॉक्टर राम मनोहर लोहिया का हवाला देते हुए द्विवेदी ने कहा कि लोहिया अनुच्छेद 370 के खिलाफ थे. हमने छात्र आंदोलन में इसका विरोध किया था. मेरे हिसाब से यह राष्ट्रीय संतोष की बात है. जो भूल आजादी के समय हुई थी, उसे देर से ही सही सुधारा गया. ये स्वागत योग्य है. 
इसी तरह दीपेंद्र हुड्डा ने भी सरकार के इस फैसले का समर्थन किया है और पार्टी को चुनौती दी है. आर्टिकल 370 पर दीपेंद्र हुड्डा ने कहा है कि मेरा पहले से विचार रहा है कि 21वीं सदी में अनुच्छेद 370 का औचित्य नहीं है. इसे हटना चाहिए। यह देश की अखंडता और अभिन्न अंग जम्मू कश्मीर की जनता के हित में भी है. लेकिन यह मौजूदा सरकार की जिम्मेदारी है कि इसका क्रियान्वयन शांति और विश्वास के माहौल में विकास के लिए हो. 
वहीं कांग्रेस सरकार में केंद्रीय मंत्री रह चुके मिलिंद देवड़ा का इस पूरे मामले पर अपने अलग तर्क हैं. देवड़ा का कहना है कि आर्टिकल 370 हटाना मोदी सरकार 2 का नोटबंदी जैसा कदम है. दुर्भाग्यपूर्ण है कि अनुच्छेद 370 को उदारवादी, रूढ़िवादी की लड़ाई में बदला जा रहा है. आर्टिकल 370 पर बोलते हुए देवड़ा ने ये भी कहा है कि पार्टी (भाजपा) वैचारिक जड़ता छोड़कर देखे कि देश जम्मू कश्मीर कि शांति, कश्मीरी युवाओं की नौकरियों और कश्मीरी पंडितों से न्याय के लिए क्या सही है. साफ है कि अपनी प्रतिक्रिया के जरिये देवड़ा, पूर्व अध्यक्ष राहुल गांधी के सुर में सुर मिलाते नजर आ रहे हैं. 
आर्टिकल 370 को लेकर पार्टी में किस हद तक गतिरोध की स्थिति बनी हुई है इसे हम असम से राज्य सभा सांसद भुबनेश्वर कलिता के पार्टी छोड़ने से भी समझ सकते हैं. सोशल मीडिया पर कलिता ने नाम से एक पत्र वायरल हो रहा है जिसमें दावा किया गया है कि कांग्रेस ने उन्हें ही कश्मीर मुद्दे पर व्हिप जारी करने को कहा था, वायरल पत्र में लिखा है, कांग्रेस ने मुझे कश्मीर मुद्दे पर व्हिप जारी करने को कहा है लेकिन सच्चाई यह है कि देश का मिजाज अब बदल चुका है और ये व्हिप जनभावना के खिलाफ है. जहां तक 370 की बात है तो खुद पंडित नेहरू ने कहा था कि एक दिन घिसते घिसते यह पूरी तरह घिस जाएगा. आज की कांग्रेस की विचारधारा से लगता है की पार्टी आत्महत्या कर रही है और मैं इसका भागीदार नहीं बनना चाहता, इसलिए इस्तीफा दे रहा हूं. आपको बताते चलें कि इस पत्र को लेकर अभी तक कोई आधिकारिक पुष्टि नहीं हुई है. 
बात अगर कांग्रेस पार्टी के युवा चेहरे ज्योतिरादित्य सिंधिया की हो तो उन्होंने भी सरकार के इस फैसले का समर्थन करते हुए राहुल गांधी का साथ छोड़ दिया है. सिंधिया ने ट्वीट किया है कि जम्मूकश्मीर और लद्दाख को लेकर उठाए गए कदम और भारत देश मे उनके पूर्ण रूप से एकीकरण का मैं समर्थन करता हूं. संवैधानिक प्रक्रिया का पूर्ण रूप से पालन किया जाता तो बेहतर होता, साथ ही कोई प्रश्न भी खड़े नही होते. लेकिन ये फैसला राष्ट्र हित मे लिया गया है और मैं इसका समर्थन करता हूं. 
बात आर्टिकल 370 को रद्द किये जाने पर पार्टी के अन्दर मचे गतिरोध के मद्देनजर चल रही है तो हमारे लिए पूर्व प्रधानमंत्री लाल बहादुर शास्त्री और पूर्व केंद्रीय मंत्री अनिल शास्त्री का जिक्र करना स्वाभाविक हो जाता है. इस अहम मसले पर शास्त्री ने भी अपनी पार्टी का दामन छोड़ दिया है और वो सरकार के साथ खड़े हो गए हैं. शास्त्री ने ट्वीट किया है कि हमें आर्टिकल 370 के निरसन का समर्थन करना चाहिए क्योंकि यह जम्मू कश्मीर को भारत के साथ पूरी तरह से एकीकृत करने की अनुमति देता है और देश और राज्य के लिए सही है. बेहतर होता कि भाजपा सरकार द्वारा इसके निरसन के लिए अधिक सहयोगी और परामर्शी दृष्टिकोण अपनाया जाता. 
बहरहाल आर्टिकल 370 और 35A पर जैसे कांग्रेस के अन्दर विचार भिन्न हुए हैं अब इसे संभालना इसलिए भी मुश्किल हो गया है क्योंकि सीधे तौर पर बात देश पर आ गई है. चूंकि ये मुद्दा देश के फायदे से जुड़ा है इसलिए इसके विरोध में आकर कांग्रेस के नेता किसी बेवजह के रिस्क को मोल नहीं लेना चाहते. 
खैर कश्मीर मामले के बाद पार्टी में कितनी एकता रहती हैइसका फैसल वक़्त करेगा. मगर जो ताजा स्थिति है वो खुद इस बात को साफ कर दे रही है कि पार्टी के हालात आए रोज बद से बदतर होते जा रहे हैं और वो दिन भी दूर नहीं जब यही सब बातें कांग्रेस जैसी पुरानी पार्टी के पतन का कारण बनेंगी. 

जम्मू कश्मीर से धारा 370 हटाना मोदी का दूसरा मास्टरस्ट्रोक. 
वो बालाकोट एयर स्ट्राइक ही थी जिसने भाजपा को लोकसभा चुनावों में 303 सीटों तक पहुंचाया था. अब जम्मू कश्मीर से आर्टिकल 370 हटाना भाजपा के लिए शुभ संकेत दे सकता है. यानी चुनावी राज्यों में इसका फायदा भाजपा को मिलना तय माना जा रहा है. 
मोदी सरकार ने जम्मू कश्मीर पर एक ऐतिहासिक फैसला लेते हुए उस राज्य को विशेष दर्जा देनेवाले आर्टिकल 370 को खत्म कर दिया. अब जम्मू कश्मीर को तोड़कर लद्दाख को अलग केंद्र शाषित राज्य बनाया जाएगा. यानी जम्मू कश्मीर विधानसभा वाला केन्द्र शासित प्रदेश होगा जबकि लद्दाख बिना विधानसभा वाला केन्द्र शासित प्रदेश होगा. 
इसे मोदी का बालाकोट एयर स्ट्राइक के बाद दूसरा मास्टरस्ट्रोक भी कहा जा रहा है. ये बालाकोट एयर स्ट्राइक ही थी जिसने भाजपा को लोकसभा चुनावों में 303 सीटों तक पहुंचाया था. 2014 के लोकसभा चुनाव में इसे 282 सीटें मिली थीं और 2019 के लोकसभा चुनाव में स्पष्ट बहुमत नहीं मिलने के आसार थे लेकिन बालाकोट एयर स्ट्राइक ने इसे पिछली बार के मुकाबले 21 सीटें ज्यादा दिलाई थीं. 
हालांकि इस बार कोई लोकसभा का चुनाव तो नहीं है लेकिन भाजपा शाषित राज्य महाराष्ट्र, झारखण्ड, हरियाणा और दिल्ली के साथ अब जम्मू कश्मीर में भी एक साथ चुनाव होने की संभावनाएं हैं. दिल्ली और जम्मू कश्मीर में भाजपा की सरकार नहीं है और यहां इसके जीतने की संभावना भी अच्छी नहीं हैं. बाकी के तीन राज्यों महाराष्ट्र, झारखण्ड और हरियाणा में भी सरकार के खिलाफ असंतोष का खामियाजा भुगतने का डर भाजपा को सता रहा है. ऐसे में जम्मू कश्मीर से आर्टिकल 370 हटाना भाजपा के लिए शुभ संकेत दे सकता है. यानी चुनावी राज्यों में इसका फायदा भाजपा को मिलना तय माना जा रहा है. 
बालाकोट एयर स्ट्राइक ने मोदी सरकार को लोकसभा चुनाव जिताए, धारा 370 विधानसभा में मदद करेगी कांग्रेस को भी दो भागों में बांट दिया मोदी सरकार ने न केवल जम्मू कश्मीर को बांटा बल्कि इससे कांग्रेस में भी अलग अलग राय नजर आई. कांग्रेस ने जहां इसका विरोध किया वहीं इसके नेता जनार्दन द्विवेदी, दीपेंद्र सिंह हुड्डा और मिलिंद देवड़ा ने मोदी के इस फैसले का स्वागत किया. 
जनार्दन द्विवेदी ने आर्टिकल 370 हटाए जाने का स्वागत करते हुए कहा, मेरे राजनीतिक गुरु राम मनोहर लोहिया हमेशा से इस आर्टिकल के खिलाफ थे. इतिहास की एक गलती को आज सुधारा गया है. 
दीपेंद्र हुड्डा ने ट्वीट कर लिखा, मेरी व्यक्तिगत राय रही है कि 21वीं सदी में अनुच्छेद 370 का औचित्य नहीं है और इसको हटना चाहिए. ऐसा सिर्फ देश की अखंडता के लिए ही नहीं, बल्कि जम्मू कश्मीर जो हमारे देश का अभिन्न अंग है, के हित में भी है. अब सरकार की यह जिम्मेदारी है कि इसका क्रियान्वयन शांति और विश्वास के वातावरण में हो. 
मिलिंद देवड़ा ने कहा यह दुर्भाग्यपूर्ण है कि अनुच्छेद 370 को उदार बनाम रूढ़िवादी बहस में तब्दील कर दिया गया. पार्टियों को अपनी विचारधारा से अलग हटकर इस पर बहस करनी चाहिए कि भारत की संप्रभुता और संघवाद, जम्मू कश्मीर में शांति, कश्मीरी युवाओं को नौकरी और कश्मीरी पंडितों के न्याय के लिए बेहतर क्या है. 
इससे पहले आर्टिकल 370 के मुद्दे पर कांग्रेस पार्टी के रुख से नाराज कांग्रेस के चीफ व्हिप भुबनेश्वर कलिता ने राज्यसभा की सदस्यता से इस्तीफा दे दिया था. 
राज्यसभा में बदलती केमिस्ट्री का फायदा उठाया मोदी सरकार जम्मू कश्मीर में आर्टिकल 370 को खत्म करने के लिए राज्यसभा के बदलते समीकरण का पूरजोर फायदा उठाया. या फिर ये कहें कि बहुत ही सोच समझकर चाल चली. 
सबसे पहले राज्यसभा का सत्र को 26 जुलाई से बढ़ाकर 7 अगस्त तक कर दिया. विपक्षी पार्टियों के मूड भांपने के लिए पहले आरटीआई (संशोधन) ट्रिपल तलाक और यूएपीए (संशोधन) बिल लाया गया. जब इसमें सरकार को कामयाबी हासिल हो गई तब आर्टिकल 370 लाया गया. जम्मू कश्मीर को 2 हिस्सों में बांटने वाला बिल राज्यसभा से पास भी करवा लिया जिसके पक्ष में पड़े 125 और विपक्ष में 61 वोट पड़े. अब बारी लोकसभा से पास करवाने की है जो इसे संख्याबल के आधार पर कहा जा सकता है कि इसमें कहीं कोई बाधा नहीं है. 
इसमें कोई शक नहीं कि मोदी सरकार ने यह चाल बहुत ही सोच समझकर चली और विपक्षी पार्टियों के साथ ही साथ कांग्रेस को भी दो धड़ों में बांटकर रख दिया. और आने वाले समय में भाजपा के खिलाफ विपक्षी पार्टियों की एकजुटता पर भी इसका प्रभाव पड़ना तय है. 

भारत की राजनीति. 
अपने संविधान के ढाँचे में काम करती हैं, क्योंकि भारत एक संघीय संसदीय, लोकतांत्रिक गणतंत्र हैं, जहाँ पर राष्ट्रपति देश का प्रमुख होता हैं और प्रधानमंत्री सरकार का प्रमुख होता हैं। भारत एक द्वि राजतन्त्र का अनुसरण करता हैं, अर्थात, केन्द्र में एक केन्द्रीय सत्ता वाली सरकार और परिधि में राज्य सरकारें। 
संविधान में विधान मंडल के द्विसदनीयता का प्रावधान हैं, जिस में एक ऊपरी सदन (राज्य सभा) जो भारतीय संघ के राज्य तथा केन्द्र शासित प्रदेश का प्रतिनिधित्व करता हैं, और निचला सदन (लोक सभा) जो भारतीय जनता का प्रतिनिधित्व करता हैं, सम्मिलित हैं। 
शासन एवं सत्ता सरकार के हाथ में होती है। संयुक्त वैधानिक बागडोर सरकार एवं संसद के दोनो सदनों, लोक सभा एवं राज्य सभा के हाथ में होती है। न्याय मण्डल शासकीय एवं वैधानिक, दोनो से स्वतंत्र होता है। 
संविधान के अनुसार, भारत एक प्रधान, समाजवादी, धर्म निरपेक्ष, लोकतांत्रिक राज्य है, जहां पर सरकार जनता के द्वारा चुनी जाती है। अमेरिका की तरह, भारत में भी संयुक्त सरकार होती है, लेकिन भारत में केन्द्र सरकार राज्य सरकारों की तुलना में अधिक शक्तिशाली है, जो कि ब्रिटेन की संसदीय प्रणाली पर आधारित है। बहुमत की स्थिति में न होने पर सरकार न बना पाने की दशा में अथवा विशेष संवैधानिक परिस्थिति के अंतर्गत, केन्द्र सरकार राज्य सरकार को निष्कासित कर सकती है और सीधे संयुक्त शासन लागू कर सकती है, जिसे राष्ट्रपति शासन कहा जाता है। भारत का पूरा राजनीति खेल मंत्रियों के द्वारा निर्धारित होता है। भारत एक लोकतांत्रिक और धार्मिक और सामुदायिक देश है। जहां युवाओं में चुनाव का बढ़ा वोट केंद्र भारतीय राजनीति में बना रहता है यहां चुनाव को लोकतांत्रिक पर्व की तरह बनाया जाता है। भारत में राजनीतिक राज्य में नीति करने की तरह है। 
सन्दर्भ: भारत की राजनीति ऐसी राजनीति जो आज के समय में लोकतंत्र के सबसे सहि पायदान पर है भारत की राजनीति जिसमें सभी व्यक्ति को समानता अधिकार प्रदान करने के लिए चुनाव होता है और वही हो रहा है भारत की राजनीति दुकान की तरह थी लेकिन वर्तमान सरकार के वजह से अत्यधिक पारदर्शी हो गई हो गई है भारत की राजनीति को अलग अलग तरीकों से जैसे दुकान पर दुकान का कोई भी सामान अलग अलग मूल्य से देखा जाता था विशेष लोगों के लिए विशेष छूट और अन्य के लिए कोई भी प्रकार की कटौती नहीं। भारत एक लोकतंत्र देश है लेकिन इस देश में लोकतंत्र का कोई महत्व दिखाई नहीं पड़ रहा था, लोकतंत्र को दिखाई देने के लिए एक क्रमबद्ध तरीके से लोकतंत्र चुनाव तब का समय था कि केवल अपने फायदे के लिए जनता को आगे करें जा रहे थे राजनीति पूरी तरह से भारत में नाम मात्र का रह चुका था राजनीति नहीं यह तो राज्य नीति है राजनीति का सही अर्थ है राज्य की नीति को कैसे सुचारू रूप से चलाया जाए जो की पहली बार देश में देखने को मिल रहा है। 

राजनीतिक व्यवस्था एक सामाजिक संस्था है जो किसी देश के शासन से संव्यवहार करती है और लोगों से इसका संबंध प्रकट करती है। राजनितिक कुछ मूलभूत सिद्धांतों का समुच्चय है जिसके इर्द गिर्द राजनीति और राजनीतिक संस्थान विकसित होते हैं या देश को शासित करने हेतु संगठित होते हैं। राजनीतिक व्यवस्था में ऐसे तरीके भी शामिल होते हैं जिसके अंतर्गत शासक चुने या निर्वाचित होते हैं, सरकारों का निर्माण होता है तथा राजनीतिक निर्णय लिए जाते हैं। समाज में राजनीतिक पारस्परिक विमर्श तथा निर्णय निर्माण की संरचना एवं प्रक्रिया सभी देशों की राजनीतिक व्यवस्था में समाहित होते हैं। व्यक्ति की बहुविध जरूरतों की पूर्ति हेतु राजनीतिक व्यवस्था का निर्माण हुआ है।
संविधानवाद की अवधारणा एक ऐसी राजनीतिक व्यवस्था है जो एक संविधान के अंतर्गत शासित होती है और जो आवश्यक रूप से सीमित सरकार और कानून के शासन को प्रतिबिम्बित करती है तथा एक मध्यस्थ, कुलीतंत्रीय, निरंकुश तथा अधिनायकवादी व्यवस्था के विपरीत होती है। किसी देश का संविधान राजनीतिक व्यवस्था के आधारभूत ढांचे की स्थापना करता है जिसके द्वारा लोग शासित होते हैं। यह विभिन्न अंगों विधानमण्डल, कार्यपालिका एवं न्यायपालिका की स्थापना के साथ साथ उनकी शक्तियों, जिम्मेदारियों एवं उनके एक दूसरे के साथ और लोगों के साथ संबंधों को विनियमित करती है। इसलिए संवैधानिक सरकार लोकतांत्रिक शासन व्यवस्था के लिए अपरिहार्य है।
सरकार के प्रकार का वर्गीकरण एक देश की शासन व्यवस्था की शक्ति संरचना की सामान्य तस्वीर पेश करता है। विश्व में विभिन्न प्रकार की शासन व्यवस्था हैं जो एक दूसरे से भिन्न हैं। विभिन्न प्रकार की सरकारें विभिन्न प्रकार की राजनीतिक व्यवस्था को अंगीकृत किए हुए हैं। विभिन्न प्रकार की सरकारों का अंतर्गत एकात्मक, संघात्मक, लोकतांत्रिक, कुलीनतंत्रीय एवं अधिनायकवादी इत्यादि आती हैं। जहां एक ओर एकात्मक सरकार में सभी शक्तियां एक केंद्रीय प्राधिकारी में निहित होती हैं तथा देश की सभी स्थानीय अधीनस्थ इसके एजेंट के रूप में काम करते हैं। यूनाइटेड किंगडम, फ्रांस एवं न्यूजीलैण्ड एकात्मक शासन व्यवस्था के उदाहरण हैं। वहीं दूसरी ओर संघात्मक व्यवस्था में कठोर एवं लिखित शासन होता है। इसमें संविधान द्वारा विधायी एवं कार्यपालिका शक्तियों का स्पष्ट विभाजन विभिन्न अंगों को किया जाता है।
एक अधिनायकवादी या निरंकुश सरकार में लोगों को राजनीतिक प्रक्रिया में शामिल किए बिना तथा उनकी सहमति लिए बगैर फैसले लिए जाते हैं। अधिनायकवादी राजव्यवस्था का आधार, असहमति के प्रति असहिष्णुता एवं शासक हमेशा सही होने की अवधारणा है। एक संपूर्ण राजतांत्रिक व्यवस्था सामान्यतः वंशानुगत होती है। वर्तमान समय में कई देशों यूनाइटेड किंगडम, स्वीडन, नार्वे, बेल्जियम, जापान, थाइलैण्ड, डेनमार्क, नीदरलैण्ड, स्पेन एवं मोनाको आदि में वंशानुगत शासक है, जो केवल संवैधानिक राष्ट्राध्यक्ष हैं जबकि वास्तविक शक्तियां जन प्रतिनिधियों को हस्तांतरित की गयी है। हालाँकि कुछ राज्य हैं जहाँ सम्पूर्ण राजतांत्रिक व्यवस्था है और यह अधिनायकवादी शासन व्यवस्था की तरह ही होती है। इसके अतिरिक्त संसदीय शासन व्यवस्था, अध्यक्षात्मक शासन व्यवस्था, लोकतांत्रिक वुय्वस्था, अध्यक्षात्मक संसदीय व्यवस्था इत्यादि भी होती हैं।
वस्तुतः विभिन्न अवधारणाओं, राजनीतिक व्यवस्थाओं एवं विभिन्न प्रकार की सरकारों का विश्लेषण करने के पश्चात् कहा जा सकता है कि प्रत्येक देश अपनी ऐतिहासिक पृष्ठभूमि, सांस्कृतिक मूल्य, जनसंख्या प्रकृति, सामाजिक आर्थिक संरचना एवं उपलब्ध प्रशासनिक प्रतिभा एवं साधनों के अंतर्गत अपनी शासन व्यवस्था की नींव रखता है। राजनीतिक व्यवस्था की सफलता देश विशेष की आवश्यकताओं की सर्वोत्तम पूर्ति पर निर्भर करती है।
भारत, राज्यों का संघ, एक प्रभुसतासंपन्न, धर्मनिरपेक्ष, लोकतांत्रिक गणराज्य है, जिसमें शासन की संसदीय व्यवस्था है। भारतीय राजव्यवस्था संविधान के संदर्भ में शासित होती है, जिसे 26 नवम्बर, 1949 को संविधान सभा द्वारा स्वीकार किया गया और 26 जनवरी, 1950 की प्रवृत्त किया गया। अमेरिका एवं ब्रिटिश राजनीतिक व्यवस्था की तरह, जो सदियों से अपने वर्तमान रूप में मौजूद है, भारतीय राजनीतिक व्यवस्था ब्रिटेन से 1947 में स्वतंत्रता प्राप्ति और 1950 में भारत के संविधान की उद्घोषणा के पश्चात् स्थापित हुई।
जनांकिकीय एवं भौगोलिक रूप से, भारत बेहद विशाल एवं विविधताओं वाला देश है। यहां शासन की संघीय व्यवस्था है। केंद्रीय सरकार के अतिरिक्त, यहां 28 राज्यों एवं सात संघ शासित प्रदेशों में सरकारें एवं प्रशासनिक व्यवस्था है। संघीय व्यवस्था के बावजूद अधिकतर शक्तियां केंद्र सरकार की सौंपी गई हैं।

भारत के संविधान में, जापान के संविधान के विपरीत, जहाँ कोई संविधान संशोधन नहीं हुआ है, अत्यधिक संविधान संशोधन किए गए हैं। अभी तक 100 संविधान संशोधन (जून 2015 तक) किए जा चुके हैं। उल्लेखनीय है कि भारत के संविधान की कई विशेषताएं हैं जैसे, लिखित एवं विशाल संविधान, संसदीय प्रभुता एवं न्यायिक सर्वोच्चता में समन्वय, संसदीय शासन प्रणाली, नम्यता एवं अनम्यता का समन्वय, विश्व के प्रमुख संविधानों का प्रभाव, ऐकिकता की ओर उन्मुख परिसंघ प्रणाली, सत्र्व्जनिक मताधिकार, धर्मनिरपेक्षता, समाजवादी राज्य, स्वतंत्र न्यायपालिका, इत्यादि।
एक राजनितिक व्यवस्था आखिरकार संस्थाओं, हित समूहों (राजनीतिक दल, व्यापार संघ, मजदूर संघ, लॉबी समूह) का सम्मुचय होती है तथा उन संस्थाओं के मध्य आयाम प्रदान करती है।
भारत में विधायिका विधि निर्माण की सर्वोच्च संस्था है, दूसरी और कार्यपालिका को कार्यान्वयन की जिम्मेदारी सौंपी गई है और न्यायपालिका विधि प्रवर्तन एवं संविधान समीक्षा का कार्य करती है। इस प्रकार भारतीय राजनीतिक व्यवस्था में शक्ति पृथक्करण की स्पष्ट संवैधानिक व्यवस्था न होते हुए भी शक्ति पृथक्करण का सिद्धांत कार्यशील है, हालांकि इसकी अमेरिका जितनी कठोर व्यवस्था नहीं है।
शासन में जन सहभागिता बढ़ाने और बेहतर शासन के लिए लोकतांत्रिक विकेंद्रीकरण को पंचायती राज व्यवस्था के माध्यम से अपनाया गया है। संविधान संशोधन (78वें एवं 74वें) के माध्यम से इसे सशक्त किया गया है।
बेहतर शासन एवं पारदर्शिता तथा जवाबदेही के लिए सूचना का अधिकार, मनरेगा एवं ई शासन जैसे क्रांतिकारी अधिनियमों एवं युक्तियों की व्यवस्था की गई है। भारत का संविधान भारत के सभी नागरिकों के लिए न्याय, स्वतंत्रता एवं समानता की वकालत एवं प्रावधान करता है। भारत का संविधान देश की सामाजिक आर्थिक प्रगति को ध्यान में रखता है।
भारतीय राजनीतिक व्यवस्था में, राष्ट्रपति को कार्यपालिका का संवैधानिक अध्यक्ष बनाया गया है, जबकि वास्तविक कार्यकारी शक्ति प्रधानमंत्री और मंत्रिपरिषद् में है। इसी प्रकार राज्यों में राज्यपाल राष्ट्रपति का प्रतिनिधि होता है। संविधान विधायी शक्ति को संसद एवं राज्य विधानमंडलों में बांटता है। संसद को संविधान संशोधन की शक्ति दी गई है लेकिन सुप्रीम कोर्ट के अनुसार संसद संविधान के आधारिक लक्षणों में संशोधन नहीं कर सकती।
इस प्रकार भारतीय राजनीतिक व्यवस्था में शक्तियों के विभाजन एवं लोकतांत्रिक विकेंद्रीकरण की व्यवस्था की गई है। जो अधिकाधिक जन सहभागिता की संकल्पना को सशक्त करती है जो किसी भी लोकतांत्रिक व्यवस्था का आधार है।
राजनीति में हिस्सा लेने का आधार धर्म नहीं है और न ही धर्म के आधार पर शासन में ही कोई भेदभाव किया जाता है। भारत में ब्रिटेन या अमेरिका की तरह द्विदलीय नहीं, वरन् बहुदलीय पद्धति है। सबसे बढ़कर भारतीय राजव्यवस्था में शासन सूत्र जनता के हाथ में है। बहुमत के आधार पर चुने हुए जनता के प्रतिनिधि सरकार चलाते हैं। भारत में राजनीतिक शक्ति पर किसी वर्ग विशेष का अधिकार नहीं है। वयस्क मताधिकार का सिद्धांत स्वीकार किया गया है और सभी लोगों को आत्मविकास के समान अवसर उपलब्ध कराए गए हैं। अतः भारत में राजनीतिक व्यवस्था खुली है।
निष्कर्षतः उदार लोकतांत्रिक शासन प्रणाली वाले देशों में शासन के अस्तित्व का आधार सार्वजानिक हित की अभिवृद्धि के लिए माना जाता है। सार्वजनिक हित की अभिवृद्धि के लिए राज्य कतिपय संस्थाओं का निर्माण करता है। इन संस्थाओं में काम करने वाले लोगों का उद्देश्य सर्वजन हिताय सवजन सुखाय च होता है। वे कर्तव्य भावना से अभिप्रेरित होकर जनता की सेवा को अपना अभीष्ट बना लेते हैं। राजकीय सेवा में कार्यरत ऐसे ही लोक सेवकों से उदार लोकतंत्र शासन के मूल्य सुदृढ़ होते हैं। किंतु पिछली शताब्दी में राज्य और लोक प्रशासन का सभी देशों में जो विशाल ढांचा खड़ा किया गया, उसमें प्रशासन तथा नौकरशाही तो थी लेकिन गवर्नेस कहीं भी दिखाई नहीं देता।
हाल के वर्षों तक गवर्नेस कार्य सरकार का विशेषाधिकार माना जाता था, क्योंकि उसके पास संप्रभु शक्ति थी। बाद में व्यापारिक निगमों की दुनिया में भी कॉरपोरेट गवर्नेस शब्द का प्रयोग किया जाने लगा।
हमारे संविधान में वर्णित आर्थिक, सामाजिक एवं राजनितिक स्वतंत्रता एवं न्याय के उद्देश्यों की पूर्ति के लिए शासन एवं सु शासन का अत्यधिक एवं विशिष्ट उत्तरदायित्व है। भारत में प्रशासनिक सुधार के इतने सारे प्रयासों के बावजूद भी प्रशासन के बुनियादी ढांचे और कार्य करने की प्रक्रियाओं में मूलभूत अंतर नहीं आ पाया है। इसके लिए पुरातन एवं अनावश्यक घिसी पिटी प्रक्रियाओं को बदलना होगा, नौकरशाही की मनोवृत्तियों को बदलकर उसे उद्देश्यपरक बनाना होगा तथा साथ ही समग्र एवं समावेशी प्रयत्न करने होंगे।
भारत में सु शासन के प्रयास में सूचना क्रांति ने एक शक्तिशाली उपकरण का कार्य किया है। ज्ञातव्य है कि भारत सूचना प्रौद्योगिकी क्षमता में एक महत्वपूर्ण स्थान रखता है। ई प्रशासन, ई शिक्षा, ई व्यापार, ई वाणिज्य, ई मेडिसिन आदि अन्य ऐसे कई क्षेत्र हैंजहां सूचना प्रौद्योगिकी की प्रभावशाली भूमिका में महत्वपूर्ण प्रगति देखी जा सकती है।
ई गवर्नेस के अंतर्गत सरकारी सेवाएं एवं सूचनाएं पहुंचाने में विभिन्न इलेक्ट्रॉनिक विधियों एवं उपकरणों का प्रयोग किया जाता है। ई. प्रशासन के माध्यम से शासन को सरल, नागरिकोन्मुख, पारदर्शी, जवाबदेह एवं त्वरित बनाया जा सकता है।

धन विधेयक:
भारतीय संविधान के अनुच्छेद 110 में धन विधेयक की परिभाषा दी गई है। इस अनुच्छेद के अनुसार कोई विधेयक धन विधेयक तब समझा जायेगा यदि उसमें केवल निम्नलिखित सभी या किन्हींविषयों से सम्बंधित प्रावधान हैं. 
कर लगाना, कम करना या बढ़ाना, उसको नियमित करना या उसमें कोई परिवर्तन करना हो. 
भारत सरकार की ओर से ऋण लेना, नियमित करना या किसी आर्थिक भार में कोई परिवर्तन करना हो. 
भारत की संचित निधि या आकस्मिक निधि में कुछ धन डालना हो या निकालना हो. 
भारत की संचित निधि में से किसी व्यय के संबंध में धन दिया जाना हो. 
भारत की जमा पूंजी में से किसी भी व्यय के दिए जाने की घोषणा करना या ऐसे व्यय को बढ़ाना हो. 
भारत की संचित निधि तथा सार्वजनिक लेखों में धन जमा करने या लेखों की जांच पड़ताल करनी हो तथा उपरोक्त 1 से 6 में उल्लिखित विषयों से संबंधित विषय। 
धन की आय तथा व्यय के प्रति अन्य किसी प्रकार का मामला हो। 
यदि यह प्रश्न उठता है कि कोई विधेयक धन विधेयक है या नहीं तो उस पर लोकसभा के अध्यक्ष का निर्णय अंतिम होता है। इस निर्णय को न्यायालय या सदन या राष्ट्रपति अस्वीकार नहीं करता है। जब राष्ट्रपति के पास विधेयक को भेजा जाता है तब उस पर लोकसभा अध्यक्ष द्वारा धन विधेयक लिखा होता है। संसद में धन विधेयक की वैधानिक विधि निम्नलिखित है 
धन विधेयक राज्यसभा में पेश नहीं किया जा सकता है। 
लोकसभा अध्यक्ष द्वारा प्रमाणित धन विधेयक लोकसभा से पास होने के बाद राज्यसभा में भेजा जाता है। 
राज्यसभा धन विधेयक को न तो अस्वीकार कर संकती है और न ही उसमें कोई संशोधन कर सकती है। 
वह विधेयक की प्राप्ति की तारीख से 14 दिन के भीतर विधेयक की लोकसभा की लौटा देती है। 
लोकसभा राज्यसभा की सिफारिशों को स्वीकार या अस्वीकार कर सकती है। यदि धन विधेयक को राज्यसभा द्वारा 14 दिन के भीतर लोकसभा को नहीं लौटाया जाता है तो वह दोनों सदनों द्वारा पारित समझा जाता है (अनुच्छेद 109) 
वित्त विधेयक. 
साधारणतया वित्त विधेयक ऐसे विधेयक की कहते हैं जो आय या व्यय से संबंधित है। वित्त विधेयक में आगामी वित्तीय वर्ष में किसी नए प्रकार के कर लगाने या कर में संशोधन आदि से संबंधित विषय शामिल होते हैं। वित्त विधेयक द्वितीय पठन के बाद प्रवर समिति को भेजा जाता है। प्रवर समिति द्वारा विधेयक की समीक्षा करने के बाद वित्त विधेयक जब दोबारा सदन में पेश किया जाता है, उस समय से वह विधेयक लागू माना जाता है। वित्त विधेयक के प्रस्ताव का विरोध नहीं किया जा सकता और उसे तत्काल मतदान के लिए रखा जाता है। इसे पेश किए जाने के 75 दिनों के अंदर सदन से पारित हो जाना चाहिए तथा उस पर राष्ट्रपति की स्वीकृति भी मिल जानी चाहिए। सामान्यतः यह विधेयक वार्षिक बजट पेश किये जाने के तत्काल बाद लोकसभा में पेश किया जाता है। 
धन विधेयक तथा वित्त विधेयक में अंतर: 
कोई विधेयक धन विधेयक तभी माना जायेगा जब वह संविधान के अनुच्छेद 110 की पूर्ति करता हो अर्थात् अनुच्छेद में वर्णित विषयों से संबंधित हो जबकि वित्त विधेयक आगामी वित्त वर्ष में नये कर या कर में संशोधन से सम्बंधित होता है। 
धन विधेयक पूरी वैधानिक विधि से गुजरने के बाद लागू होता है, जबकि वित्त विधेयक संसद में पेश होते ही लागू हो जाता है। 
कोई विधेयक धन विधेयक है या नहीं लोकसभा अध्यक्ष का निर्णय अंतिम माना जाता है। साथ ही धन विधेयक राज्यसभा में पेश नहीं किया जा सकता है, जबकि वित्त विधेयक को अस्वीकृत या संशोधित करने का अधिकार राज्यसभा को प्राप्त है। 
सभी धन विधेयक वित्त विधेयक होते हैं, परंतु सभी वित्त विधेयक धन विधेयक नहीं होते। अध्यक्ष द्वारा प्रमाणित नहीं किया जाने वाला वित्त विधेयक दो प्रकार का होता है जिसका उल्लेख अनुच्छेद 117 में किया गया है. 
ऐसे विधेयक जिनमें धन विधेयक के लिए अनुच्छेद 110 में वर्णित किसी भी मामले के लिए प्रावधान किए जाते हैं. परंतु केवल उन्हीं मामलों के लिए ही प्रावधान नहीं किए जाते बल्कि साधारण विधेयक जैसा भी कोई मामला हो। 
धन विधेयक जिसमें भारत की संचित निधि के व्यय संबंधी प्रावधान हों। 
वित्त पर संसदीय नियंत्रण भारत की संचित निधि संविधान के अनुच्छेद 266 (1) के अनुसार सरकार को मिलने वाली सभी राजस्वों, जैसे सीमा शुल्क, उत्पाद शुल्क, आयकर, सम्पदा शुल्क, अन्य कर एवं शुल्क और सरकार द्वारा दिए गए ऋणों की वसूली से जो धन प्राप्त होता है, वे सभी संचित निधि में जमा किये जाते हैं। संसद की स्वीकृति के पश्चात् सरकार अपने सभी खचों का वहन इसी निधि से करती है। इसीलिए इसे भारत की संचित निधि कहा जाता है। 
भारत का लोक लेखा संविधान के अनुच्छेद 266 (2) के अनुसार भारत सरकार द्वारा या उसकी ओर से प्राप्त सभी अन्य लोक धनराशियां भारत के लोक लेखों में जमा की जाती हैं। 
भारत की आकस्मिक निधि संविधान के अनुच्छेद 267 के अनुसार संसद को एक निधि स्थापित करने की शक्ति दी गई है। इस निधि को भारत की आकस्मिक निधि कहा जाता है। यह एक ऐसी निधि है जिसमें संसद द्वारा पारित कानूनों द्वारा समय समय पर धन जमा किया जाता है। यह निधि राष्ट्रपति के नियंत्रण में होती है तथा देश में उत्पन्न होने वाली आकस्मिक घटनाओं का सामना करने के लिए राष्ट्रपति इस निधि से सरकार को आवश्यक धन देता है। संसद से इस राशि की स्वीकृति लेना अनिवार्य है। राष्ट्रपति जब इसमें से धन व्यय करने की आज्ञा देता है तो उसके पश्चात् होने वाले संसद के अधिवेशन में उस व्यय के संबंध में संसद की स्वीकृत प्राप्त कर ली जाती है।

NSA जैसे पद को स्टारडम देने के कारण भी अजीत डोभाल को याद किया जाना चाहिए!
आने वाले वक़्त में जब भी देश की सुरक्षा की बात होगी लोग अजीत डोभाल का नाम जरूर लेंगे. हो ये भी सकता है कि आने वाले वक़्त में केवल इस पद को एक नया स्टारडम देने के लिए डोभाल बरसों तक याद किये जाएं. 
एक ऐसे समय में जब देश में पूर्व विदेश मंत्री सुषमा स्वराज की मौत की खबर लोगों के बीच सुर्ख़ियों की वजह बनी हो. एक अन्य वीडियो चर्चा की बड़ी वजह बना हुआ है. वीडियो राष्ट्रीय सुरक्षा सलाहकार (NSA) अजीत डोभाल का है जो शोपियां पहुंचे हैं और आम लोगों के साथ न सिर्फ घुलते मिलते बल्कि खाना खाते और बातें करते नजर आ रहे हैं. ज्ञात हो कि एनएसए अजीत डोभाल अनुच्छेद 370 और 35 ए हटाए जाने के बाद शोपियां दौरे पर हैं. शोपियां पहुंचकर डोभाल ने अलग अलग इलाकों का दौरा किया और वहां की सुरक्षा व्यवस्था का जायजा लिया. बताया जा रहा है कि आम नागरिकों के साथ भोजन करने के बाद डोभाल ने पुलसी महकमे के आला अधिकारियों से भी मुलाकात की और सुरक्षा व्यवस्था को चाक चौबंद बनाने के निर्देश दिए. 
अजीत डोभाल, कश्मीर, आर्टिकल 370, मोदी सरकार, 
अजीत डोभाल ने अब तक जैसा काम किया है साफ है कि उन्होंने अपने पद को नए आयाम दिए हैं अजीत डोभाल की इस यात्रा की एक खास बात ये भी है कि, अब तक शायद ही हमने इतनी मुस्तैदी के साथ देश के राष्ट्रीय सुरक्षा सलाहकार को देश की आंतरिक गतिविधियों का अवलोकन करते देखा हो. कह सकते हैं कि प्रधानमंत्री नरेंद्र मोदी की अगुवाई में अजीत डोभाल ऐसा बहुत कुछ कर चुके हैं कि अब जब भविष्य में देश की आंतरिक सुरक्षा की बात होगी अजीत डोभाल का जिक्र जरूर होगा और बार बार होगा. इंटरनेट पर वायरल हुए इस वीडियो का ही यदि अवलोकन किया जाए तो मिलता है बड़ी ही गंभीरता से वो मौके का जायजा ले रहे हैं. उनका ऐसा करना ये साफ बता रहा है कि कहीं न कहीं ये मोदी सरकार की नीतियां ही हैं जिसके कारण डोभाल सड़क पर आए हैं और ग्राउंड रियलिटी देख रहे हैं. ऐसा बिल्कुल भी नहीं है कि यहां सिर्फ देश के प्रधानमंत्री या फिर भाजपा के निर्देश का पालन हुआ. किसी भी चीज में इंटरेस्ट महत्वपूर्ण है. इस मामले में भी ऐसा ही हुआ. वीडियो में जैसा रवैया डोभाल का था साफ है कि वो खुद मामले में रूचि ले रहे हैं. साथ ही डोभाल अपने अनुभव के आधार पर बहुत हद तक तमाम तरह की समस्याओं पर अंकुश लगाने का निर्णय भी खुद ही लेते नजर आ रहे हैं. 
बात इसी वीडियो के परिदृश में हो रही है तो ये बताना भी बेहद ज़रूरी है कि शोपियां के इस दौरे में हमें राष्ट्रीय सुरक्षा सलाहकार अजीत डोभाल के दो चेहरे नजर आ रहे हैं. एक में आत्मीयता के साथ वो लोगों से बात कर रहे हैं उनके साथ भोजन कर रहे हैं जबकि दूसरे में उनका पुलिस और अधिकारियों को सुरक्षा के लिहाज ससे निर्देशित करना खुद उनके कार्यकौशल का बखान कर देता है. 
केरल काडर के एक साधारण से आज देश के राष्ट्रीय सुरक्षा सलाहकार बने डोभाल ने जो भी अर्जित किया है वो उन्होंने अपनी सूझ बूझ से कमाया है. राष्ट्रीय सुरक्षा सलाहकार के रूप में अजीत 2014 से मोदी सरकार के साथ जुड़े हैं. चाहे पुलवामा हमले के बाद बालाकोट में हुई एयर स्ट्राइक हुई हो. या फिर 2014 में इराक के तिकरित में फंसी 46 भारतीय नर्सों को सकुशल भारत लाने की जिम्मेदारी हो. जिस खूबी के साथ डोभाल ने अपने काम को अंजाम दिया है वो अपने आप में सराहनीय है. 
कुल मिलाकर बात का सार बस इतना है कि आने वाले वक़्त में जब भी देश की सुरक्षा की बात होगी लोग अजीत डोभाल का नाम जरूर लेंगे. हो ये भी सकता है कि आने वाले वक़्त में केवल इस पद को एक नया स्टारडम देने के लिए डोभाल बरसों तक याद किये जाएं. 
हरीश साल्वे को सुषमा स्‍वराज का आखिरी फोन बताता है देश सेवा की अहमियत सुषमा से वाजपेयी का कद बड़ा जरूर है, पर BJP में कंट्रीब्यूशन अटल है!
सुषमा स्वराज: पाकिस्तान के लिए एक तरफ आयरन लेडी तो दूसरी तरफ ममतामयी मां. 

हरीश साल्वे को सुषमा स्‍वराज का आखिरी फोन बताता है देश सेवा की अहमियत. 
सुषमा स्वराज इस देश के लोगों के लिए प्रेरणा इसलिए भी हैं क्योंकि अपनी मृत्यु से पहले तक उन्हें केवल और केवल देश की चिंता थी. चाहे हरीश साल्वे को उनका फोन करना हो या फिर कश्मीर में आर्टिकल 370 रद्द किये जाने पर खुशी जताना. 
बात अभी कुछ दिन पहले की है. इंटरनेशनल कोर्ट और जस्टिस में कुलभूषण जाधव को लेकर सुनवाई चल रही थी. भारत की तरफ से केस की पैरवी हरीश साल्वे कर रहे थे. वहीं पाकिस्तान ने अपना पक्ष रखने के लिए यूके के बैरिस्टर खावर कुरैशी को नियुक्त किया था. केस में फैसला भारत के हक में हुआ था. केस कुलभूषण जाधव के आलवा एक अन्य कारण से भी चर्चा में था. कारण था दोनों ही वकीलों की फीस. भारतीय वकील हरीश साल्वे ने जहां फीस के रूप में सिर्फ 1 रुपए की डिमांड की थी. तो वहीं पाकिस्तान के वकील ने इतने पैसे मांग लिए थे कि उसका सीधा असर पाकिस्तान की अर्थव्यवस्था पर पड़ा था. केस लड़ने के लिए पाकिस्तान ने खावर कुरैशी को 20 करोड़ रुपए दिया था. खावर को अदालत में बस इतना साबित करना था कि कुलभूषण जासूस है जिसने पाकिस्तान में घुसपैठ इसलिए की थी ताकि वो महत्वपूर्ण जानकारियां भारत के हवाले कर सके. 
सुषमा स्वराज, भाजपा, पाकिस्तान, कुलभूषण जाधव, मौत, 
सुषमा स्वराज की मृत्यु यही बताती है कि हर समय उन्हें सिर्फ देश की चिंता थी ये तमाम बातें जुलाई 2019 जुलाई की हैं. सवाल होगा कि इनपर चर्चा हम आज क्यों कर रहे हैं? जवाब है पूर्व विदेश मंत्री सुषमा स्वराज. सुषमा स्वराज की मृत्यु के बाद हरीश साल्वे निकल कर सामने आए हैं और मृत्यु से चंद घंटे पहले की कुछ ऐसी बातें शेयर की हैं जो ये बताती हैं कि मौत आने से पहले तक सुषमा केवल और केवल देश के बारे में सोच रहीं थीं. अपनी मौत से तकरीबन एक घंटा पहले सुषमा ने हरीश साल्वे से कहा था कि वो आएं उनसे मिलें और अपनी फीस का 1 रुपए ले जाएं. 
सुषमा की मौत से पहले की ये जानकारी खुद हरीश साल्वे ने दी है. हरीश के अनुसार उन्होंने बीती रात करीब 8 पर सुषमा से बात की थी और उस समय उन दोनों के बीच जो संवाद हुआ था वो एक बेहद ही इमोशनल संवाद था. हरीश के अनुसार सुषमा ने उनसे उनके पास आने और केस की जीत पर एक रुपए की फीस लेने की बात की थी. इसपर हरीश साल्वे ने भी उनसे वादा किया था कि वो उनसे मिलने आएंगे. 
गौरतलब है कि कुलभूषण जाधव के लिए जब बतौर फीस हरीश साल्वे ने एक रुपए मांगे थे तब उनके इस फैसले की खूब तारीफ हुई. साथ ही इस पूरे केस में जिस हिसाब से सुषमा स्वराज ने निर्णायक भूमिका निभाई उसके लिए भी लोगों ने उनकी सराहना की. ज्ञात हो कि पिछले ही महीने कुलभूषण जाधव मामले में ICJ में भारत की जीत हुई थी. अंतर्राष्ट्रीय न्यायालय ने पाकिस्तान को कुलभूषण जाधव को बिना किसी देरी के कांसुलर एक्सेस देने और उन्हें दी गई सजा की प्रभावी समीक्षा और पुनर्विचार करने का आदेश दिया था. 
हम बात सुषमा स्वराज की कर रहे थे साथ ही हमने ये भी कहा था कि अपने अंत समय तक सुषमा केवल देश के बारे में ही सोच रही थीं. इस बात को समझने के लिए हम ट्विटर का रुख कर सकते हैं. सुषमा स्वराज ने 6 अगस्त को ही आखिरी बार ट्वीट किया था. निधन से 3 घंटे पहले सुषमा ने एक ट्वीट में कश्मीर से अनुच्छेद 370 हटाए जाने पर प्रधानमंत्री नरेंद्र मोदी को बधाई दी थी और इस निर्णय का अभिनंदन किया था. अपने आखिरी ट्वीट में सुषमा स्वराज ने लिखा, प्रधान मंत्री जी आपका हार्दिक अभिनन्दन. मैं अपने जीवन में इस दिन को देखने की प्रतीक्षा कर रही थी. 
बहरहाल, सुषमा हमें छोड़कर कहीं दूर शून्य में विलीन हो गयीं हैं और अब हमारे पास सिर्फ और सिर्फ उनकी यादें हैं. जैसा राजनीतिक जीवन सुषमा स्वराज का रहा है, चाहे सदन हो या फिर दैनिक जीवन सुषमा ने सदैव ही देश को प्राथमिकता दी और ये बताया कि जब तब हम अपने देश के लिए गंभीर नहीं होंगे तब तक न तो हमारा विकास ही संभव है और न ही तक तक हम एक आदर्श नागरिक के तौर पर अपने को डेवेलोप कर पाएंगे. 
कुल मिलाकर बात का सार बस इतना है कि सुषमा का जीवन उन तमाम लोगों के लिए सीख है जो देश से पहले सिर्फ और सिर्फ अपनी खुशहाली और बेहतरी के प्रति गंभीर रहते हैं और अपने सारे प्रयास उसी दिशा में करते हैं. 


भारतीय उद्योग व्यापार मंडल के राष्ट्रीय अध्यक्ष श्याम बिहारी मिश्र का कहना है कि 8 नवंबर 2016 को लागू हुई नोटबंदी का नुकसान अभी भी बरकरार है, यह धीरे धीरे जा रहा है। ग्राहक अभी भी बाजार में खुलकर खरीददारी के लिए नहीं आ रहा है और व्यापारियों को इसका दंश झेलना पड़ रहा है। मनोहर लाल कुमार व्यापार मंडल के चेयरमैन हैं। दोनों का मानना है कि विदेशी व्यापार को बढ़ावा देने की सरकार की नीति देश के व्यापारियों, कारोबारियों का बड़ा नुकसान कर रही है। व्यापार मंडल के पदाधिकारियों का कहना है कि प्रत्यक्ष विदेशी निवेश का वह विरोध करते रहेंगे।
श्याम बिहारी मिश्र का कहना है कि जीएसटी को अभी और सरल किए जाने की जरूरत है। इसके लिए वह लगातार सरकार पर दबाव बना रहे हैं। इसके अलावा ई कामर्स के जरिए होने वाले ऑन लाइन व्यापार के लिए भी सरकार को स्पष्ट नीति लानी चाहिए। 

चार बार के भाजपा सांसद हैं मिश्र
 
भारतीय उद्योग व्यापार मंडल के अध्यक्ष श्याम बिहारी मिश्र भाजपा के चार बार के सांसद हैं। इस व्यापार मंडल से कोई 18000 व्यापार से जुड़े संगठन संबद्ध है। देश भर में फैले व्यापार मंडल के पदाधिकारियों का कहना है कि 18000 संगठन कोई सात करोड़ व्यापारियों का प्रतिनिधित्व करते हैं। मिश्र का कहना है कि नोटबंदी का असर खत्म होने में अभी समय लगेगा। मिश्र का कहना है कि 2016 में हुई नोटबंदी से सबसे अधिक व्यापारी प्रभावित हुआ। नोटबंदी के बाद बड़ी संख्या ग्राहक बाजार से हट गया। मांग घट गई, इसके कारण उत्पादन भी खटा और लोगों के रोजगार, कारोबार प्रभावित हुए। अभी भी इसका असर बना हुआ है। हालांकि मिश्र का कहना है कि पहले से इसका असर कम हुआ है और धीरे धीरे खत्म होने की तरफ है। लेकिन इसके चलते भारत के पारंपरिक व्यापार को गहरा झटका लगा है। 

भारत में नाटकीय रूप से 500 और 1000 के नोटों को रद्द किए जाने के कदम को कौशिक बासु ने भारतीय अर्थव्यवस्था को झटका देने वाला बताया है. 

विश्व बैंक के पूर्व चीफ़ इकोनॉमिस्ट कौशिक बासु ने कहा कि भारत में 500 और 1000 के रुपयों को रद्द करना अर्थव्यवस्था के लिए ठीक नहीं है. प्रोफ़ेसर बासु ने कहा कि इससे फायदे की जगह व्यापक नुक़सान होगा. 

पिछले हफ्ते भारत ने भ्रष्टाचार और अवैध रूप से नकदी रखने वालों को काबू में करने के लिए 500 और 1000 के पुराने नोटों को रद्द करने का फैसला किया था. लेकिन इस फ़ैसले से कम आय वाले ज़्यादातर लोग, व्यापारी और बचत करने वाले साधारण लोग जो नकदी अर्थव्यवस्था पर निर्भर हैं, वे बुरी तरह से प्रभावित हुए हैं. सरकार के इस फैसले से बैंकों के बाहर भगदड़ की स्थिति है. 

बैंकों और एटीएम के बाहर घबराए हुए लोगों की भारी भीड़ जुट रही है. ये या तो रद्द होने वाले नोटों को बदलवाने के लिए पहुंच रहे हैं या फिर अपनी ज़िंदगी चलाने के लिए पैसे निकालने के लिए आ रहे हैं. लोगों का गुस्सा सातवें आसमान पर है. रविवार को सरकार ने कैश निकालने की सीमा बढ़ा दी थी. 
ख़राब अर्थव्यवस्था

बड़े नोटों को रद्द करने का फ़ैसला भ्रष्टाचार पर चोट करने के इरादे से लिया गया है. इसके साथ ही सरकार को लगता है कि इस फ़ैसले से अरबों डॉलर की बेहिसाब रकम को अर्थव्यवस्था से खींचा जा सकता है. भारत के कुल करेंसी प्रसार में इन दो नोटों की मौज़ूदगी 80 प्रतिशत से ज़्यादा है. 

ऐसे में इस बदलाव से भारत की कैश संचालित अर्थव्यवस्था पर भारी ख़तरा मंडरा रहा है. 

विश्व बैंक के पूर्व चीफ़ इकनॉमिस्ट कौशिक बासु का कहना है, भारत में गुड्स एंड सर्विस टैक्स (जीएसटी) अर्थव्यवस्था के लिए ठीक था लेकिन विमुद्रीकरण (नोटों का रद्द किया जाना) ठीक नहीं है. भारत की अर्थव्यवस्था काफ़ी जटिल है और इससे फायदे के मुक़ाबले व्यापक नुक़सान उठाना पड़ेगा. 

प्रोफ़ेसर बासु पूर्ववर्ती यूपीए सरकार में मुख्य आर्थिक सलाहकार थे और अभी न्यूयॉर्क कोर्नेल यूनिवर्सिटी में अर्थशास्त्र के प्रोफेसर हैं. 

प्रोफ़सर बासु का कहना है कि एक बार में सबकुछ करने के बावजूद ब्लैक मनी के बारे में यह नहीं कहा जा सकता कि अब इसकी मौज़ूदगी संभव नहीं है. कुछ अर्थशास्त्रियों का कहना है कि इस कदम का सीमित असर होगा. लोग नई करेंसी के आते ही तत्काल ब्लैक मनी ज़मा करना शुरू कर देंगे. इनका कहना है कि इसकी क़ीमत चुकानी होती है. 
इन अर्थशास्त्रियों के मुताबिक़ सैकड़ों हज़ारों आम लोगों को पास नकदी है लेकिन यहां से ब्लैक मनी बाहर नहीं आएगी. इन्हें प्रताड़ित होने का डर है. इन्हें लगता है कि वे सामने आएंगे तो इन्हें फंसा दिया जाएगा. इन्हें नहीं पता है कि कैसे निपटना है. इसलिए यह संभव है कि कुल मनी सप्लाई में अचानक कटौती हो जाए लेकिन इसका असर अर्थव्यवस्था पर साफ दिखता है. 

अर्थशास्त्री प्रभात पटनायक का कहना है कि सरकार के इस कदम से साफ है कि उन्हें पूंजीवाद की समझ नहीं है. 

उनका कहना है, आमतौर पर इस स्थिति में पूंजावादी व्यवस्था में नए बिज़नेस की ओपनिंग होती है ताकि पुरानी करेंसी को नई करेंसी में तब्दील किया जा सके. इस हालत में लोग सामने आकर प्रस्ताव देंगे कि आप मुझे 1000 का नोट दीजिए और आपको इसके बदले 800 या 700 रुपये दिए जाएंगे. इसके परिणामस्वरूप ब्लैक मनी पर काबू पाने के बजाय काले धंधों का प्रसार बढ़ता है. 

प्रभात पटनायक ने यह बात द वायर न्यूज वेबसाइट में एक लेख में कही है. 
हालांकि विवेक दहेजिया जैसे अर्थशास्त्री इससे असहमत हैं कि नोटों को रद्द किए जाने का कदम भारी जोख़िम भरा है. 

उनका कहना था, भारतीय अर्थव्यवस्था का संचालन मॉनेटरी पॉलिसी के तहत हो रहा है. इसे हम इन्फ्लेशन लक्षित संचालन के रूप में जानते हैं. यदि प्रचलन की करेंसी का एक हिस्सा और डिमांड डिपॉज़िट नष्ट हो जाते हैं तो रिज़र्व बैंक ऑफ इंडिया इसकी पूर्ति कर सकता है. इसे अर्थशास्त्र की भाषा में ओपन मार्केट ऑपरेशन कहा जाता है. इसे इस रूप में समझ सकते हैं मान लीजिए कि किसी व्यक्ति के स्वामित्व वाले नकदी गोदाम में आग लग जाती है और पैसे का प्रसार थम जाता है तो ऐसी स्थिति में सेंट्रल बैंक के अर्थशास्त्री पैसे का प्रसार बढ़ाने के लिए कहते हैं. 
दहेजिया कहते हैं, इसी तरह किसी का बेहिसाब अवैध पैसा नष्ट होता है उसे नई करेंसी नहीं दी जाती. यह एक तात्कालिक उपाय होता है जिसमें पुराने नोटों के बदले नया नोट दिया जाता है. इसका ग्रोथ, इन्फ्लेशन और अन्य कारकों पर मीडियम और लॉन्ग टर्म का प्रभाव नहीं पड़ता. काले धन पर एक बार टैक्स से संभव है कि वह भविष्य में काले धन पर चोट करे क्योंकि आने वाले वक्त में भी विमुद्रीकरण की आशंका बनी रहती है. ज़ाहिर है इस पर भी लोगों की राय बंटी है कि नोटों को रद्द करना सही है या गलत. 
अब रिजर्व बैंक ने नोटबंदी के दौरान बैंकिंग सिस्टम में वापस लौटे नोटों के बारे में पूरी जानकारी सामने रख दी है. इसके मुताबिक पांच सौ और हज़ार के 99. 3 फ़ीसदी नोट बैंकों में लौट आए हैं. 

आरबीआई के मुताबिक़ नोटबंदी के समय देश भर में 500 और 1000 रुपए के कुल 15 लाख 41 हज़ार करोड़ रुपए के नोट चलन में थे. इनमें 15 लाख 31 हज़ार करोड़ के नोट अब सिस्टम में वापस में आ गए हैं, यानी यही कोई 10 हज़ार करोड़ रुपए के नोट सिस्टम में वापस नहीं आ पाए. 

इससे काले धन पर अंकुश लगाने की बात सच नहीं साबित हुई. 

नोटबंदी लगाए जाने के दो सप्ताह बाद तत्कालीन अटॉर्नी जनरल मुकुल रोहतगी ने सुप्रीम कोर्ट में नोटबंदी का बचाव करते हुए कहा था, सरकार ने ये क़दम उत्तर पूर्व और कश्मीर में भारत के ख़िलाफ़ आतंकवाद को बढ़ावा देने में इस्तेमाल हो रहे चार लाख से पांच लाख करोड़ रुपए तक को चलन से बाहर करने के लिए उठाया है. 
अब रिजर्व बैंक ने नोटबंदी के दौरान बैंकिंग सिस्टम में वापस लौटे नोटों के बारे में पूरी जानकारी सामने रख दी है. इसके मुताबिक पांच सौ और हज़ार के 99. 3 फ़ीसदी नोट बैंकों में लौट आए हैं. 

आरबीआई के मुताबिक़ नोटबंदी के समय देश भर में 500 और 1000 रुपए के कुल 15 लाख 41 हज़ार करोड़ रुपए के नोट चलन में थे. इनमें 15 लाख 31 हज़ार करोड़ के नोट अब सिस्टम में वापस में आ गए हैं, यानी यही कोई 10 हज़ार करोड़ रुपए के नोट सिस्टम में वापस नहीं आ पाए. 

इससे काले धन पर अंकुश लगाने की बात सच नहीं साबित हुई. 

नोटबंदी लगाए जाने के दो सप्ताह बाद तत्कालीन अटॉर्नी जनरल मुकुल रोहतगी ने सुप्रीम कोर्ट में नोटबंदी का बचाव करते हुए कहा था, सरकार ने ये क़दम उत्तर पूर्व और कश्मीर में भारत के ख़िलाफ़ आतंकवाद को बढ़ावा देने में इस्तेमाल हो रहे चार लाख से पांच लाख करोड़ रुपए तक को चलन से बाहर करने के लिए उठाया है. 
रोहतगी सरकार का पक्ष ही रख रहे थे लेकिन उन चार लाख से पांच लाख करोड़ रुपए तक के नोट बैंकिंग सिस्टम में वापस आ गए. 

15 अगस्त, 2017 को अपने भाषण में पीएम मोदी ने कहा था कि तीन लाख करोड़ रुपए जो कभी बैंकिंग सिस्टम में नहीं आता था, वह आया है. प्रधानमंत्री के इस बयान को याद दिलाते हुए पूर्व वित्त मंत्री पी. चिदंबरम ने पूछा है कि किसने झूठ बोला था?
जाली नोटों पर अंकुश लगा पाने में भी सरकार कामयाब नहीं हो पाई है. रिजर्व बैंक के मुताबिक 2017 18 के दौरान जाली नोटों को पकड़े जाने का सिलसिला जारी है. इस दौरान 500 के 9892 नोट और 2000 के 17929 नोट पकड़े गए हैं. यानी जाली नोटों का सिस्टम में आने का चलन बना हुआ है. 

नोटबंदी की घोषणा करने के बाद अपने पहले मन की बात में 27 नवंबर, 2016 को नरेंद्र मोदी ने नोटबंदी को कैशलेस इकॉनमी के लिए ज़रूरी क़दम बताया था. लेकिन नोटबंदी के दो साल बाद रिजर्व बैंक के आंकड़ों के मुताबिक लोगों के पास मौजूदा समय में सबसे ज़्यादा नकदी है. 
कैशलेस इकॉनमी का सच
नौ दिसंबर, 2016 को रिजर्व बैंक के मुताबिक आम लोगों के पास 8 लाख करोड़ रुपए थे, जो जून, 2018 तक बढ़कर 18 लाख करोड़ रुपए तक पहुंच गए हैं. मोटे तौर पर आम लोगों के पास नकदी नोटबंदी के समय से दोगुनी हो चुकी है. 

इतना ही नहीं रिजर्व बैंक के आंकड़ों से आम लोगों के पास पैसा राष्ट्रीय आमदनी का 2 फ़ीसदी तक बढ़ा है, जो बीते छह साल में सबसे ज्यादा आंका जा रहा है. 

जीडीपी पर असर नोटबंदी से देश की आर्थिक विकास दर की गति पर असर पड़ा है, 2015 1016 के दौरान जीडीपी की ग्रोथ रेट 8 फ़ीसदी के आसपास थी, जो 2016 2017 के दौरान 7 फ़ीसदी रह गई और इसके बाद जीडीपी की ग्रोथ रेट 6 फ़ीसदी पर आ गई. 

इसको लेकर मोदी सरकार पर निशाना साधते हुए पी चिदंबरम ने ट्वीट किया, भारतीय अर्थव्यवस्था को ग्रोथ के टर्म में 3/ 2 फ़ीसदी का नुकसान हुआ है. इससे एक साल में 5/ 2 लाख करोड़ रुपए का नुकसान हुआ है. 
 100 से ज़्यादा लोगों की जानें गई हैं. इतना ही नहीं 15 करोड़ दिहाड़ी मज़दूरों के काम धंधे बंद हुए हैं. हज़ारों उद्योग धंधे बंद हो गए. लाखों लोगों की नौकरियां चली गईं. 

वैसे नोटबंदी की वजह के चलते 100 ज़्यादा लोगों की मौत हुई हो, ये बात दावे से नहीं कही जा सकती, लेकिन नोटबंदी के दौरान बैंक के सामने लगे कतारों में अलग अलग वजहों से इतनी मौतें हुई हैं और यही वजह है कि विपक्ष इन मौतों के लिए नोटबंदी को ज़िम्मेदार ठहराता रहा है. 

रिजर्व बैंक के आंकड़े जारी करने से पहले ही वित्त मामलों की पार्लियामेंटरी स्टैंडिंग कमेटी की उस रिपोर्ट को भी भारतीय जनता पार्टी ने कमेटी के अंदर अपने बहुमत का इस्तेमाल करते हुए सार्वजनिक नहीं होने दिया है, जिसमें नोटबंदी पर सवाल उठाए गए हैं. 

31 अगस्त को कमेटी के कार्यकाल का आख़िरी दिन है और मीडिया रिपोर्ट्स के मुताबिक इस कमेटी की रिपोर्ट में बताया गया है कि नोटबंदी के चलते देश की अर्थव्यवस्था की ग्रोथ एक फ़ीसदी कम हुई है. 

सेंटर फ़ॉर मॉनिटरिंग इंडियन इकॉनोमी (सीएमईआई) के कंज्यूमर पिरामिड्स हाउसहोल्ड सर्विस (सीपीएचएस) के आंकड़ों के मुताबिक 2016 2017 के अंतिम तिमाही में क़रीब 15 लाख नौकरियां गई हैं. 

भारतीय जनता पार्टी की सहयोगी संगठन भारतीय मजदूर संघ ने भी नोटबंदी पर ये कहा है, असंगठित क्षेत्र की ढाई लाख यूनिटें बंद हो गईं और रियल एस्टेट सेक्टर पर बहुत बुरा असर पड़ा है. बड़ी तादाद में लोगों ने नौकरियां गंवाई हैं. 

नक्सल और आतंकवाद पर क़ाबू नोटबंदी की घोषणा करते हुए प्रधानमंत्री नरेंद्र मोदी ने देश के अंदर नक्सलियों और देश के बाहर से फंडिंग पाने वाली आतंकी हरकतों पर नोटबंदी से अंकुश लगने की बात कही थी. 

लेकिन जिस तरह से बीते मंगलवार को पांच मानवाधिकार कार्यकर्ताओं को गिरफ़्तार किया गया है, उन पर नक्सलियों से संबंध रखने के आरोप लगे हैं और अर्बन नक्सल की बात को प्रचारित किया जा रहा है उससे सवाल ये उठता है कि क्या नोटबंदी के बाद भी नक्सल समर्थक इतने मज़बूत हो गए हैं. 
नोटबंदी से भारत प्रशासित कश्मीर में चरमपंथी हमलों पर अंकुश भी नहीं लगा है. राज्य सभा सांसद नरेश अग्रवाल के पूछे एक सवाल के जवाब में गृह राज्य मंत्री हसंराज गंगाराम अहीर ने सदन में बताया था कि जनवरी से जुलाई, 2017 के बीच कश्मीर में 184 आतंकवादी हमले हुए, जो 2016 में इसी दौरान हुए 155 आतंकवादी हमले की तुलना में कहीं ज़्यादा थे. 

गृह मंत्रालय की 2017 की सालाना रिपोर्ट के मुताबिक जम्मू कश्मीर में 342 चरमपंथी हमले हुए, जो 2016 में हुए 322 हमले से ज्यादा थे. इतना ही नहीं, 2016 में जहां केवल 15 लोगों की मौत हुई थी, 2017 में 40 आम लोगों इन हमलों में मारे गए थे. कश्मीर में चरमपंथी हमले 2018 की शुरुआत से भी जारी हैं. 

रिजर्व बैंक का ख़र्चा नोटबंदी से फ़ायदे से उलट इसे लागू करने में रिजर्व बैंक को हज़ारों करोड़ का नुकसान अलग उठाना पड़ा. नए नोटों की प्रिटिंग के लिए रिजर्व बैंक को 7965 करोड़ रुपए ख़र्च करने पड़े. इसके अलावा नकदी की किल्लत नहीं हो इसके लिए ज़्यादा नोट बाज़ार में जारी करने के चलते 17426 करोड़ रुपए का ब्याज़ भी चुकाना पड़ा. 

इसके अलावा देश भर के एटीएम को नए नोटों के मुताबिक कैलिब्रेट करने में भी करोड़ों रुपए का ख़र्च सिस्टम को उठाना पड़ा है. 

ऐसे में नोटबंदी को लेकर सरकार केवल एक फ़ायदा गिना सकती है, 2017 2018 के इकॉनामिक सर्वे के मुताबिक नोटबंदी के बाद देश भर में टैक्स भरने वाले लोगों की संख्या में 18 लाख की बढ़ोत्तरी हुई है. 
बहरहाल, पूर्व प्रधानमंत्री और अर्थशास्त्री मनमोहन सिंह ने सात नवंबर, 2017 को भारतीय संसद में कहा था कि ये एक आर्गेनाइज्ड लूट (संगठित लूट) है, लीगलाइज्ड प्लंडर (क़ानूनी डाका) है. 

मनमोहन सिंह के इस आरोप का जवाब देने में फ़िलहाल नरेंद्र मोदी सरकार बच रही है. 
मोदी सरकार द्वारा आठ नंवबर को हजार और पांच सौ के पुराने नोट बंद करने के बाद से ही देश मुद्रा की कमी से परेशान रहे। सरकार ने कहा है कि 30 दिसंबर तक सभी लोग बैंक में जाकर अपने पैसे जमा करा दे। लोगों से यह भी अपील की गई कि वे नकदी और उपयोग कम से कम करें और डिजिटल माध्यमों से भुगतान करें। आइए डालते हैं विमुद्रीकरण पर एक नजर. 
 
क्या है विमुद्रीकरण: जब सरकार पुरानी मुद्रा (Currency) को कानूनी तौर पर बंद कर देती है और नई मुद्रा लाने की घोषणा करती है तो इसे विमुद्रीकरण (Demonetization) कहते हैं। इसके बाद पुरानी मुद्रा अथवा नोटों की कोई कीमत नहीं रह जाती। हालांकि सरकार द्वारा पुराने नोटों को बैंकों से बदलने के लिए लोगों को समय दिया जाता है, ताकि वे अमान्य हो चुके अपने पुराने नोटों को बदल सकें। 
 
8 नवंबर, 2016 को प्रधानमंत्री नरेन्द्र मोदी ने देश में 1000 और 500 रुपए के नोट बंद करने की घोषणा की अर्थात विमुद्रीकरण की घोषणा की। आरबीआई गवर्नर उर्जित पटेल ने भी सरकार की इस घोषणा का समर्थन किया। इसके बाद सरकार 500 और 2000 रुपए के नए नोट भी बाजार में लेकर आई। 
 
आरबीआई के अनुसार 31 मार्च 2016 तक भारत में 1642000 करोड़ रुपए मूल्य के नोट बाजार में थे, जिसमें से करीब 1418000 रुपए 500 और 1000 के नोटों के रूप में थे। 1938 में गठित भारतीय रिजर्व बैंक ने अभी तक 10 हजार रुपए से अधिक का नोट जारी नहीं किया है। 
 
विमुद्रीकरण क्यों: कालाधन, भ्रष्टाचार, नकली नोट और आतंकवादी गतिविधियों पर अंकुश लगाने के लिए सरकारें विमुद्रीकरण का फैसला लेती हैं। अवैध गतिविधियों में संलग्न लोग नोटों को अपने पास ही रखते हैं। ऐसे में विमुद्रीकरण से सीधे उन पर चोट होती है। कई बार नकद लेन देन को हतोत्साहित करने के लिए भी नोटबंदी की जाती है। केन्द्र की मोदी सरकार को भी उम्मीद है कि नोटबंदी से कालेधन, नकली नोट और आतंकवाद पर अंकुश लगेगा। हालांकि नोटबंदी के चलते आम आदमी को भी काफी मुश्किलों को सामना करना पड़ा। केन्द्र सरकार अपने इस फैसले से नकद लेन देन को भी हतोत्साहित करने की कोशिश कर रही है। कई देशों में विमुद्रीकरण बेहद आम प्रक्रिया मानी जाती है। 
इसके उलट वेनेजुएला में अर्थव्यवस्था को दुरुस्त करने का कभी कोई काम नहीं किया गया। इसीलिए वहां अब एक लीटर दूध लगभग 13 हजार रुपए में और एक अंडा 900 रुपए में बिक रहा है। सबसे आश्चर्य वाली बात तो यह कि वेनेजुएला में सामान के बदले नोट गिनकर नहीं तौलकर लिए जा रहे हैं। इसका मतलब यह कि मक्खन की एक स्लाइस के बदले उतनी वजन के नोट लिए जा रहे हैं।
 
भारत कब कब हुई नोटबंदी: भारत में पहली बार साल 1946 में 500, 1000 और 10 हजार के नोटों को बंद करने का फैसला लिया गया था। 1970 के दशक में भी प्रत्यक्ष कर की जांच से जुड़ी वांचू कमेटी ने विमुद्रीकरण का सुझाव दिया था, लेकिन सुझाव सार्वजनिक हो गया, जिसके चलते नोटबंदी नहीं हो पाई। 
 
जनवरी 1978 में मोरारजी देसाई की जनता पार्टी सरकार सरकार ने एक कानून बनाकर 1000, 5000 और 10 हजार के नोट बंद कर दिए। हालांकि तत्कालीन आरबीआई गवर्नर आईजी पटेल ने इस नोटबंदी का विरोध किया था।
 
कई बार सरकार पुराने नोटों को एकदम बंद करने के बजाय धीरे धीरे बंद कर देती है। 2005 में मनमोहन सिंह की कांग्रेस नीत सरकार ने 500 के 2005 से पहले के नोटों का विमुद्रीकरण कर दिया था। 
आजादी की लड़ाई के बाद संभवत नोटबंदी ही ऐसा कदम है, जिसमें समूचा भारत व्यापक स्तर पर प्रभावित हुआ है. क्या गरीब, क्या अमीर, क्या छोटा, क्या बड़ा, क्या बुजुर्ग, क्या महिलाएं हर एक व्यक्ति को नोट बंदी के फैसले में गहरे तक प्रभावित किया है. अगर हम बात करते हैं इसके फायदे और नुकसान के बारे में तो इसका आंकलन 1 शब्दों में, हां या ना के रूप में करना न्यायोचित नहीं होगा. अर्थशास्त्री के तौर पर ज्यादा और पूर्व प्रधानमंत्री के तौर पर कम याद किये जाने वाले डॉ. मनमोहन सिंह ने इस बारे में कदाचित सटीक टिप्पणियां की हैं. राज्यसभा में नोटबंदी पर बोलते हुए सत्तापक्ष को कई नसीहतें देने के साथ साथ, उन्होंने लगभग 10 मिनट के अपने भाषण में नोटबंदी को देश के इतिहास का सबसे बड़ा कुप्रबंधन करार दिया. अपने प्रधानमंत्रित्व के दूसरे कार्यकाल में सर्वाधिक आलोचना झेलने वाले पीएम ने इस बाबत बेहद व्यवहारिक ढंग से कहा कि नोटबंदी के उद्देश्यों को लेकर असहमत नहीं हूं, लेकिन इसके बाद बहुत बड़ा कुप्रबंधन देखने को मिला, जिसे लेकर पूरे देश में कोई दो राय नहीं. महान अर्थशास्त्री ने आगे कहा कि मैं पूरी जिम्मेदारी के साथ यह कहता हूं कि हम इसके अंतिम नतीजों को नहीं जानते. कृषि, असंगठित क्षेत्र और लघु उद्योग नोटबंदी के फैसले से बुरी तरह प्रभावित हुए हैं और लोगों का मुद्रा व बैंकिंग व्यवस्था पर से विश्वास खत्म हो रहा है. नियमों में हर दिन हो रहा बदलाव प्रधानमंत्री कार्यालय और भारतीय रिजर्व बैंक की खराब छवि दर्शाता है. ज़रा सी निष्पक्षता रखने वाला व्यक्ति भी शायद ही डॉ. सिंह के हालिया कथनों से असहमति रखेगा. शुरू के दिनों में निश्चित रूप से मैं खुद भी पीएम के इस कदम के पक्ष में था, क्योंकि इस बात का विश्वास मुझे भी था कि पीएम मोदी जैसे सक्रीय और मजबूत व्यक्तित्व ने सवा सौ करोड़ देशवासियों के दुःख दर्द का सटीक आंकलन किया होगा, किन्तु अफ़सोस कइयों की तरह मुझे भी निराशा ही हाथ लगी. हालाँकि, ऐसा भी नहीं है कि इन फैसलों के सिर्फ नुक्सान ही हों, बल्कि निश्चित रूप से इस फैसले के फायदे भी हैं. फायदा, नुक्सान के सम्बन्ध में दोनों आंकलन, अल्पकालिक और दीर्घकालिक स्वरुप में विद्यमान हैं. अगर कॉन्सेप्ट के तौर पर बात की जाए तो नोटबंदी का सबसे बड़ा फायदा यह हुआ है कि हर व्यक्ति को अर्थव्यवस्था की कई बुनियादी बातों से दो चार होना पड़ा है और कहीं ना कहीं उसकी समझ इससे बढ़ी ही है, वह जागरूक ही हुआ है. 
इसी के साथ लोग बड़ी संख्या में बैंकिंग की ओर मुड़े हैं, तो देश की आधी आबादी यानी, महिलाएं भी बैंकिंग से सीधे तौर पर जुड़ी हैं. निश्चित रुप से इसके अन्य लाभों में बड़ी संख्या में नकली नोटों की रोकथाम है तो काफी हद तक आतंकवाद और अंडरवर्ल्ड की फंडिंग को भी एकबारगी बड़ा झटका लगा है. हालाँकि, सबसे बड़े मुद्दे काले धन की समानांतर अर्थव्यवस्था पर जिस कंट्रोल की बात कही गई थी वह कितना सफल हुआ है इस बारे में बड़ा विवाद है, तो भ्रष्टाचार पर भी किस कदर अंकुश लगा है या अंकुश लगेगा, इस बात की ठोस तस्वीर सामने नहीं आ पा रही है. इन सबसे आगे बढ़कर जिन नुकसानों की चर्चा की जा रही है, वह है बाजारों में गिरावट और यह इतनी बड़ी या व्यापक कही जा सकती है कि बैंक ऑफ अमेरिका, मेरिल लिंच और मॉर्गन स्टैनली जैसे संस्थान भारत की रेटिंग गिरा चुके हैं. मोदी सरकार के नोटबंदी के फैसले के बाद रेटिंग फर्म मॉर्गन स्टैनली और बैंक ऑफ अमेरिका मेरिल लिंच ने 2016 में भारत के जीडीपी ग्रोथ के अनुमान को 7 पर्सेंट से घटाकर 7 पर्सेंट कर दिया है. गौरतलब है कि इस कटौती को नोटबंदी के बाद कारोबार में आई गिरावट और मंदी के माहौल का नतीजा माना जा रहा है. यही नहीं मॉर्गन स्टैनली ने 2018 में देश की ग्रोथ रेट के अनुमान को भी 7 पर्सेंट से कम कर 7 प्रतिशत कर दिया है. इन तथ्यों पर विचार करते हैं तो नज़र आता है कि भारत की अर्थव्यवस्था एक विकासशील अर्थव्यवस्था है और इतने बड़े झटके, जिसका असर कम से कम 6 महीने से साल भर तक रहने वाला है, उससे भारतीय अर्थव्यवस्था कैसे उबर पाएगी? राजनीतिक फायदे नुकसान की बात अपनी जगह है, किंतु अलग अलग इंडस्ट्रीज में जिस तरह गिरावट दर्ज की गई है, आखिर उससे निपटने की क्या रणनीति बनाई गई है या फिर उसके लिए कोई रणनीति बनी ही नहीं है? रणनीति की बात सामने आई तो यह बताना भी जरूरी है कि नोटबंदी के फैसले में आला दर्जे का घटिया प्रबंधन सरकार और रिजर्व बैंक ने दिखलाया है. आखिर बिना आंकलन किए और बिना प्रभाव का अध्ययन किए इतना बड़ा फैसला लिया जाना कहां तक लाजिमी है? कहना बहुत आसान है कि सब मैनेज हो जाता है. एक वाकया सुनाऊँ तो, अभी पिछले दिन मैं एक शादी में शहर से गांव गया था. थोड़ा लंबा सेड्यूल था और उसमें तकरीबन 15 दिन गांव में मुझे रहना पड़ा और इस दरमियान बिजनेस से मेरी कनेक्टिविटी बेहद कम हो गई. 
समझा जा सकता है कि इन 15 दिनों में मुझे खासा नुकसान उठाना पड़ा. इस नोट बंदी के चक्कर में तो कई लोगों और संस्थानों को काफी कुछ झेलना पड़ा है, वह भी लंबे समय तक! अगर सरकार की तैयारियां पूरी रहती, उसके आंकलन सटीक रहते, तब शायद इनसे बचा जा सकता था. बेहद आश्चर्य की बात है कि 2000 का नोट लांच हो जाने के कई दिनों के बाद तक एटीएम के सॉफ्टवेयर उसके कंपेटिबल नहीं हो सके थे, नतीजा सौ सौ के नोट से भरे एटीएम जल्दी खाली हो जाते थे और बैंकों में एटीएम पर लाइने लंबी की लंबी बनी रहती थी. कुछ और व्यावहारिक कठिनाइयों की बात करें तो नोट बंदी के शुरुआती दिनों में ट्रेन इत्यादि के टिकट्स के लिए पुरानी नोट वैलिड की गई थी, जबकि ट्रेनों की पैंट्री कार में ही वह नोट स्वीकार नहीं किए जा रहे थे. समझा जा सकता है कि श्रीनगर से बैठा एक नागरिक अगर कन्याकुमारी या फिर पूर्वोत्तर के गुवाहाटी या डिब्रूगढ़ तक गया होगा तो उसे किन हालातों का सामना करना पड़ा होगा. शादी विवाह के सीजन को लेकर सरकार की काफी किरकिरी हो चुकी है, किंतु तमाम उठापटक के बाद भी कई आदेशों और एडवाइजरी के बाद भी कुछ खास रास्ता नहीं निकाला जा सका. मुश्किल यह है कि सत्ताधारी पार्टी इस फैसले के राजनीतिक नफे नुकसान की गणना तो कर रही है, किंतु आर्थिक मोर्चे पर कहां से कहां बात जा रही है इस बाबत किसी का ध्यान नहीं है. बैंक कर्मचारियों पर इस कार्य से जो अतिरिक्त भर पड़ा है, उससे ज्यादा लंबे समय तक खींचना उचित नहीं कहा जा सकता. इन दिनों पैसे जमा करने और निकालने के अतिरिक्त बैंकों में दूसरे कामकाज लगभग ठप्प हैं, जैसे लोन देना या लोन की रिकवरी करना! जाहिर है बैंकिंग मॉडल भी एक विशेष तरह के तनाव से गुजर रहा है और इस सिचुएशन में एनपीए और ज्यादा बढ़ने की संभावना से इनकार नहीं किया जा सकता. इसके साथ साथ सरकार की जो सबसे बड़ी आलोचना हो रही है वह है आयकर अधिनियम में संशोधन पेश करने की! एक तरफ प्रधानमंत्री ने कालाधन रखने वालों को 30 सितंबर तक मोहलत दी थी कि अगर उन्होंने स्वेच्छा से अपने कालेधन की घोषणा नहीं की तो दो सौ पर्सेंट का जुर्माना लगा दिया जाएगा, जो उनके कुल धन का टैक्स सहित पचासी पर्सेंट तक हो सकता है. मतलब काले धन वाले सौ रुपए में से मात्र ₹15 सफेद कर सकेंगे, जबकि उनका ₹85 सरकारी खातों में जमा हो जाएगा. बाद में नवंबर के आखिरी दिनों में संसद में बिल पेश कर दिया गया है, जिसमें यह प्रावधान शामिल किया गया कि काले धन वालों को एक और मौका दिया जा सकता है, जिसमें 49. 99 परसेंट का टैक्स देकर 25 परसेंट तुरंत वाइट मनी में कंवर्ट किया जा सकता है, जबकि 25 परसेंट शेष धनराशि 4 साल के लिए ब्याज रहित रहेगी किंतु 4 साल बाद उसे भी निकाला जा सकता है. 
जाहिर है सवा सौ करोड़ आबादी इसी काले धन को नष्ट किये जाने के लिए इतना कष्ट उठा रही है और प्रधानमंत्री की तारीफ भी कर रही है, तो क्या काला धन वालों को लगातार रियायत देकर जनता के साथ एक तरह का धोखा नहीं किया जा रहा है? हालांकि सरकार पर दबाव की बात भी कही जा रही है, किंतु सरकार को यह सारी स्थितियां पहले ही संज्ञान में लेना चाहिए था. मनी लांड्रिंग देश में एक बड़ी समस्या है और नोटबंदी ने इस पर लगाम लगाने की दिशा में एक अच्छी राह सुझाई थी, पर एक बार और छूट देकर कहीं न कहीं समस्या को जानबूझकर अनसुलझी छोड़ने की बात सामने आई है. इससे बचा जा सकता था और यह आर्थिक रूप से भी और तब नैतिक रुप से भी काफी हद तक सही हो सकता था. जहां तक इस कदम के राजनीतिक लाभ हानि का प्रश्न है तो बीजेपी का समर्थक वर्ग यानी व्यापारी वर्ग इससे सबसे ज्यादा प्रभावित हुआ है, किंतु उनके सामने कोई राजनीतिक विकल्प नहीं है, इसलिए भाजपा के साथ यह वर्ग आगे भी जुड़ा रह सकता है. छोटे तबके में जरूर इस बात को लेकर थोड़ी खुशी थी कि अमीर और काले धन वालों का धन सरकार की जेब में जा रहा है जो घूम फिर कर जनता के कल्याणकारी कार्यों में लगेगा, किंतु एक संशोधन अधिनियम प्रस्तुत कर केंद्र सरकार ने अपने इस राजनीतिक फायदे को ही कम करने की कोशिश की है. हालाँकि, देश के मध्य वर्ग को भी आयकर अधिनियम में संधोधन से कुछ राहत मिल सकती है, पर इतने होहल्ले मचने के बाद इस कदम से गलत सन्देश ही गया है. चूंकि, विपक्ष देश में उतना सशक्त नहीं है और यह बात उस तरीके से जनता में में कम्युनिकेट नहीं हो रही है, जितना एक सशक्त विपक्ष कर सकता था, इसलिए सरकार को यहां भी जनता संदेह का लाभ दे सकती है. रही बात अर्थव्यवस्था की तो नोट बंदी से झटका खाई हुई इंडस्ट्री को सरकार संभालने के लिए क्या कदम उठाती है, काफी कुछ इस पर भी निर्भर रहने वाला है. 
जीएसटी जैसे कुछ प्रावधान इस मामले में जरूर मददगार साबित हो सकते हैं, किंतु आयकर अधिकारियों के ऊपर डिपेंडेंसी बढ़ाकर और टैक्स प्रावधानों के कई सारे उलझाव वाले पहलू सामने लाकर इंस्पेक्टर राज को बढ़ावा देने की बड़ी गुंजाइश छोड़ दी गयी है. इसी तरह से जो बड़ी कमी जनधन खातों को लेकर सामने आई है. सरकार यह महसूस कर चुकी है कि जन धन खातों में बड़ी संख्या में काला धन का हिस्सा जमा कराया गया है. ऐसे में, यह सरकार दोतरफा फंसी हुई नजर आती है. अगर सरकार उसकी जांच नहीं करती है तो काला धन का एक बड़ा हिस्सा यूं ही सफेद हो जाएगा और अगर सरकार उसकी जांच करती है, तो एक बड़े जनसमूह के विरोध का उसे सामना करना पड़ सकता है. कई सारे किंतु परंतु हैं, पर मूल प्रश्न यही है कि अब आगे क्या और इस तरह की लापरवाहीयों के लिए किन अधिकारियों, नेताओं को जवाबदेह ठहराया जा सकता है, ताकि आगे से इस तरह की गलतियों से बचा जा सके. लोगों की दिलचस्पी इस बात में भी है कि इतने बड़े डिसीजन का ठोस परिणाम किन रूपों में सामने आता है और सरकार को राजनीतिक रूप से जनता की इस दृष्टि पर खरा उतरने का प्रयत्न करना चाहिए. न केवल भारतीय नागरिक, बल्कि चीन जैसे देश भी इस निर्णय के फलस्वरूप उत्पन्न होने वाले प्रभावों पर नज़र बनाये हुए हैं, जैसाकि पिछले दिनों सरकारी चीनी अख़बार में छप था कि वेस्टर्न डेमोक्रेटिक सिस्टम होने के बावजूद भारत किस प्रकार इन बोल्ड स्टेप्स को झेल सकता है? उनका अभिप्राय नेता की लोकप्रियता से था संभवतः! लोकप्रियता के पैमाने पर शायद नरेंद्र मोदी को आज भी कोई चुनौती नहीं दे सके, किन्तु अर्थव्यवस्था को लग रहे झटकों के लिए साल दो साल बाद उनसे अवश्य ही जवाबदेही मांगी जाएगी और 2019 भी साल दो साल बाद ही आने वाला है!
नोटबंदी सफल रही या असफल यह कहना काफी मुश्किल है क्योंकि सरकार हर बार नोटबंदी के उद्देश्य को बदल बदलकर बताती रही है. सरकार ने शुरू में यह कहा कि नोटबंदी इस वजह से की गई है क्योंकि लोगों ने कालाधन अपने घरों में छिपाकर रखा है. जब उन्होंने यह देखा कि पूरा पैसा वापस आने लगा है तो कहा गया कि यह डिजिटल और कैशलेस इकनॉमी को बढ़ावा देने के लिए उठाया गया कदम है. 

फिर बाद में यह कैशलेस की जगह लेस कैश में बदल गया. यह भी कहा गया कि इससे पत्थरबाजी, आतंकी और नक्सली घटनाओं पर रोक लगेगी या जाली नोटों पर भी रोक लगेगी. इस वजह से नोटबंदी का असल मकसद क्या था, यह आज तक हमें ठीक से पता नहीं है. 

नोटबंदी मनी लॉन्ड्रिंग स्कीम हो गई है अब अगर यह माना जाए कि जो काला धन लोगों के घरों में जमा था, उसे खत्म करना इसका मकसद था तो यह मकसद तो पूरा नहीं हुआ क्योंकि 500 और 1000 के सारे पुराने नोट बैंकों में वापस आ गए. 

इसके दो अर्थ निकाले जा सकते हैं. पहला यह कि लोगों के पास घरों में कोई काला धन नहीं था, लेकिन इसकी संभावना काफी कम है. खुद सरकार ने सुप्रीम कोर्ट में यह कहा था कि दो तिहाई हिस्सा वापस आएगा और एक तिहाई हिस्सा नहीं आएगा लेकिन 99% करेंसी वापस आ गई. यानी लोगों ने अपने काले धन को किसी न किसी बहाने सफेद कर लिया. इस तरह तो नोटबंदी एक तरह से मनी लॉन्ड्रिंग स्कीम हो गई. 

अब अगर सरकार उन लोगों पर आने वाले दिनों में कार्रवाई करे जिन्होंने काफी मात्रा में पैसा जमा किया है तो कोई बात बने. लेकिन अगर सरकार का यही उद्देश्य था तो इसके लिए नोटबंदी करने की कोई जरूरत नहीं थी क्योंकि सरकार की जो एजेंसियां हैं, उन्हें यह पता होता है कि कौन सही से टैक्स दे रहा है और कौन टैक्स की चोरी कर रहा है. सरकार यह भी कह रही है कि इनकम टैक्स देने वालों की संख्या में इजाफा हुआ है. 
यह इजाफा हर साल होता है और टैक्स देने वालों की संख्या में अगर बहुत अधिक बढ़ोत्तरी होती तो कोई बात होती और इसे नोटबंदी का असर कहा जा सकता था. वैसे भी सरकार द्वारा जो भी आंकड़े दिए जा रहे हैं उनकी विश्वसनीयता पर भी सवाल खड़े हो रहे हैं. शेल कंपनियों पर भी कार्रवाई के लिए नोटबंदी की जरूरत नहीं थी. 

न कैश हमेशा ब्लैक होता है और न डिजिटल व्हाइट जो लोग यह कह रहे हैं कि नोटबंदी को डिजिटल इकनॉमी की तरफ बढे़ सकारात्मक कदम के रूप में देखा जाना चाहिए, उन्हें एक बार ठहरकर सोचने की जरूरत है कि क्या वो जिस कैश का इस्तेमाल नोटबंदी से पहले कर रहे थे वो क्या ब्लैक मनी थी. कैश हमेशा ब्लैक मनी नहीं होता है. कई लोग ऐसे भी हैं जो अपना कालाधन छिपाने डिजिटल ट्रांजेक्शन के जरिए विदेशों में कालाधन जमा करते हैं. 

यानी कैश हमेशा ब्लैक नहीं होता है और डिजिटल व्हाइट नहीं होता है. वैसे कैशलेस होने में कोई बुराई नहीं है लेकिन जिस तरह से लोगों को इसमें धकेला गया वो बहुत ही गलत तरीका था. इसमें लोगों को बहुत परेशानी हुई और कई लोगों की जान भी गई. 

डिजिटल के कई लाभ भी हैं लेकिन लोगों ने इसकी जो कीमत चुकाई, उनका इन लाभों से भरपाई नहीं की जा सकती. 
कई लोग यह भी कह रहे हैं कि इससे छोटे दुकानदारों के लेन देन भी अब पता किए जा सकते हैं, लेकिन इससे टैक्स में कोई बढ़ोत्तरी नहीं हुई है. नोटबंदी के बाद कैश को काफी बदनाम किया गया, इससे डिजिटल सेक्टर को सबसे अधिक लाभ हुआ. यह भी कहा गया कि कैश के मुकाबले डिजिटल व्यवस्था सस्ती है, जो सही नहीं है. कैश लेन देन में कहीं भी कोई ट्रांजेक्शन फीस नहीं है जबकि डिजिटल ट्रांजेक्शन में पर लेवल पर अलग अलग फीस आपको देनी पड़ती है. 

आंकड़े कहते हैं नोटबंदी की कहानी वैसे भी हमारे देश की अधिकतर जनता खासकर गांव में रहने वाले लोगों के लिए डिजिटल ट्रांजेक्शन करना काफी कठिन काम है. वैसे भी डिजिटल लेन देन के लिए हम जिन ऐप का इस्तेमाल कर रहे हैं वो हमारा पर्सनल डाटा और जानकारी ले रहे हैं. इनका इस्तेमाल वे कर रहे हैं, जिनपर अब सवाल खड़ा हो रहा है. डिजिटल ट्रांजेक्शन में अब धोखाधड़ी के भी मामले सामने आ रहे हैं. 

इसमें कोई शक नहीं कि नोटबंदी के वक्त सरकार ने जो बातें कहीं उसकी वजह से कई लोगों ने तब इसका समर्थन किया था. अब इनमें से कई लोग यह मान रहे हैं कि नोटबंदी के जितने लाभ बताए गए थे, उतने नहीं मिले. कई लोग आज भी इसका समर्थन कर रहे हैं लेकिन आंकड़े कुछ और ही कहानी कह रहे हैं. इंडस्ट्री कह रही है कि सेल कम हो गए हैं और नौकरियां कम हुईं हैं. 

कुल मिलाकर नोटबंदी का फैसला सैद्धांतिक रूप से ही गलत था, इस वजह से इसे असफल होना ही था. यह कहा जा सकता है कि यह कुछ वैसा ही है कि आपने एक चूहा पकड़ने के लिए पूरे घर को आग लगा दी. 
भारत के 500 और 1000 रुपये के नोटों के विमुद्रीकरण, जिसे मीडिया में छोटे रूप में नोटबंदी कहा गया, की घोषणा 8 नवम्बर 2016 को रात आठ बजे (आईएसटी) भारतीय प्रधानमंत्री नरेंद्र मोदी द्वारा अचानक राष्ट्र को किये गए संबोधन के द्वारा की गयी।[1] यह संबोधन टीवी के द्वारा किया गया। इस घोषणा में 8 नवम्बर की आधी रात से देश में 500 और 1000 रुपये के नोटों को खत्म करने का ऐलान किया गया। इसका उद्देश्य केवल काले धन पर नियंत्रण ही नहीं बल्कि जाली नोटों से छुटकारा पाना भी था।
कुछ खबरों के अनुसार, यह योजना छह महीने पहले बननी शुरू हुई थी। सरकार के इस फैसले की जानकारी केवल कुछ लोगों को थी। ये लोग थे मुख्य सचिव नृपेंद्र मिश्रा, पूर्व और वर्तमान आरबीआई गवर्नर, वित्त सचिव अशोक लवासा, आर्थिक मामलों के सचिव शक्तिकांत दास और वित्त मंत्री अरुण जेटली। योजना को लागू करने की प्रक्रिया दो महीने पहले शुरू हुई थी।

प्राचीनकाल में कश्मीर (महर्षि कश्यप के नाम पर) हिन्दू और बौद्ध संस्कृतियों का पालना रहा है। मध्ययुग में मुस्लिम आक्रान्ता कश्मीर पर क़ाबिज़ हो गये। कुछ मुसलमान शाह और राज्यपाल हिन्दुओं से अच्छा व्यवहार करते थे 1947 ई. में कश्मीर का विलयन भारत में हुआ। पाकिस्तान अथवा तथाकथित आजाद कश्मीर सरकार, जो पाकिस्तान की प्रत्यक्ष सहायता तथा अपेक्षा से स्थापित हुई, आक्रामक के रूप में पश्चिमी तथा उत्तरपश्चिमी सीमावर्ती क्षेत्रों में अधिकृत हुए किए हैं। भारत ने यह मामला 1 जनवरी 1948 को ही राष्ट्रसंघ में पेश किया था किंतु अभी तक निर्णय खटाई में पड़ा है। उधर लद्दाख में चीन ने भी लगभग 12, 000 वर्ग मील क्षेत्र अधिकार जमा लिया है। 

आज़ादी के समय कश्मीर में पाकिस्तान ने घुसपैठ करके कश्मीर के कुछ हिस्सों पर कब्जा कर लिया। बचा हिस्सा भारतीय राज्य जम्मू कश्मीर का अंग बना। मुस्लिम संगठनों ने साम्प्रदायिक गठबंधन बनाने शुरु किये। साम्प्रदायिक दंगे 1931 (और उससे पहले से) से होते आ रहे थे। नेशनल कांफ़्रेस जैसी पार्टियों ने राज्य में मुस्लिम प्रतिनिधित्व पर ज़ोर दिया और उन्होंने जम्मू और लद्दाख क्षेत्रों की अनदेखी की। स्वतंत्रता के पाँच साल बाद जनसंघ से जुड़े संगठन प्रजा परिषद ने उस समय के नेता शेख अब्दुल्ला की आलोचना की। शेख अब्दुल्ला ने अपने एक भाषण में कहा कि प्रजा परिषद भारत में एक धार्मिक शासन लाना चाहता है जहाँ मुस्लमानों के धार्मिक हित कुचल दिये जाएंगे। उन्होने अपने भाषण में यह भी कहा कि यदि जम्मू के लोग एक अलग डोगरा राज्य चाहते हैं तो वे कश्मीरियों की तरफ़ से यह कह सकते हैं कि उन्हें इसपर कोई ऐतराज नहीं। 

जमात ए इस्लामी के राजनैतिक टक्कर लेने के लिए शेख अब्दुल्ला ने खुद को मुस्लिमों के हितैषी के रूप में अपनी छवि बनाई। उन्होंने जमात ए इस्लामी पर यह आरोप लगाया कि उसने जनता पार्टी के साथ गठबंधन बनाया है जिसके हाथ अभी भी मुस्लिमों के खून से रंगे हैं। 1977 से कश्मीर और जम्मू के बीच दूरी बढ़ती गई। 

१९८४ के चुनावों से लोगों खासकर राजनेताओं को ये सीख मिली कि मुस्लिम वोट एक बड़ी कुंजी है। प्रधानमंत्री इंदिरा गाँधी के जम्मू दौरों के बाद फ़ारुख़ अब्दुल्ला तथा उनके नए साथी मौलवी मोहम्मद फ़ारुख़ (मीरवाइज़ उमर फ़ारुख़ के पिता) ने कश्मीर में खुद को मुस्लिम नेता बताने की छवि बनाई। मार्च 1987 में स्थिति यहाँ तक आ गई कि श्रीनगर में हुई एक रैली में मुस्लिम युनाईटेड फ़्रंट ने ये घोषणा की कि कश्मीर की मुस्लिम पहचान एक धर्मनिरपेक्ष देश में बची नहीं रह सकती। इधर जम्मू के लोगों ने भी एक क्षेत्रवाद को धार्मिक रूप देने का काम आरंभ किया। इसके बाद से राज्य में इस्लामिक जिहाद तथा साम्प्रदायिक हिंसा में कई लोग मारे जा चुके हैं। 1989 मे स्थानीय लोगों के सहयोग के कारण कश्मीर के मूलनिवासी हिंदूओं के ऊपर इस्लामिक आतंकवाद ने हमला शुरू कर दिया जिसके कारण हजारो हिंदूओ की हत्या की गई और 300000 से ज्यादा कश्मीरी पंडितो को पलायन करना पड़ा। 
थिकसे मठ लद्दाख में बुद्ध प्रतिमा का चेहरा, 
भारत की स्वतन्त्रता के समय महाराज हरि सिंह यहाँ के शासक थे, जो अपनी रियासत को स्वतन्त्र राज्य रखना चाहते थे। शेख़ अब्दुल्ला के नेतृत्व में मुस्लिम कॉन्फ़्रेंस (बाद में नेशनल कॉन्फ्रेंस) कश्मीर की मुख्य राजनैतिक पार्टी थी। कश्मीरी पंडित, शेख़ अब्दुल्ला और राज्य के ज़्यादातर मुसल्मान कश्मीर का भारत में ही विलय चाहते थे (क्योंकि भारत धर्मनिर्पेक्ष है)। पर पाकिस्तान को ये बर्दाश्त ही नहीं था कि कोई मुस्लिम बहुमत प्रान्त भारत में रहे (इससे उसके दो राष्ट्र सिद्धान्त को ठेस लगती थी)। इस लिये 1947 48 में पाकिस्तान ने कबाइली और अपनी छद्म सेना से कश्मीर में आक्रमण करवाया और क़ाफ़ी हिस्सा हथिया लिया। 

उस समय प्रधानमन्त्री जवाहरलाल नेहरू ने मोहम्मद अली जिन्नाह से विवाद जनमत संग्रह से सुलझाने की पेशक़श की, जिसे जिन्ना ने उस समय ठुकरा दिया क्योंकि उनको अपनी सैनिक कार्रवाई पर पूरा भरोसा था। महाराजा हरि सिंह ने शेख़ अब्दुल्ला की सहमति से भारत में कुछ शर्तों के तहत विलय कर दिया। भारतीय सेना ने जब राज्य का काफ़ी हिस्सा बचा लिया था, तब इस विवाद को संयुक्त राष्ट्र में ले जाया गया। संयुक्तराष्ट्र महासभा ने उभय पक्ष के लिए दो करार (संकल्प) पारित किये: 

पाकिस्तान तुरन्त अपनी सेना क़ाबिज़ हिस्से से खाली करे। 
शान्ति होने के बाद दोनों देश कश्मीर के भविष्य का निर्धारण वहाँ की जनता की चाहत के हिसाब से करें। 
भारतीय पक्ष कश्मीर पर संयुक्त राष्ट्र सुरक्षा परिषद संकल्प 47, संयुक्त राष्ट्र सुरक्षा परिषद के अध्याय VI के तहत यूएनएससी द्वारा पारित किया गया था, जो बाध्यकारी नहीं हैं और उनके पास कोई अनिवार्य प्रवर्तन योग्यता नहीं है। मार्च 2001 में, संयुक्त राष्ट्र के तत्कालीन महासचिव, कोफ़ी अन्नान ने भारत और पाकिस्तान की यात्रा के दौरान टिप्पणी की थी कि कश्मीर के प्रस्ताव केवल सलाहकार सिफारिशें हैं और पूर्वी तिमोर और इराक की तुलना में उनसे तुलना करना सेब और संतरे की तुलना करना था, क्योंकि संकल्प VII के तहत पारित किए गए थे, जो इसे यूएनएससी द्वारा लागू करने योग्य बनाते हैं। 2003 में, पाकिस्तान के राष्ट्रपति परवेज़ मुशर्रफ़ ने घोषणा की कि पाकिस्तान कश्मीर के लिए संयुक्त राष्ट्र के प्रस्तावों की मांग से पीछे हटना चाहता है। 
इसके अलावा, भारत ने आरोप लगाया कि पाकिस्तान 13 अगस्त 1948 के संयुक्त राष्ट्र संकल्प के तहत आवश्यक कश्मीर क्षेत्र से अपनी सेना वापस ले कर पूर्व परिस्थितियों को पूरा करने में असफल रहा, जिसने जनमत पर चर्चा की। पाकिस्तान ने अपना अधिकृत कश्मीरी भूभाग खाली नहीं किया है, बल्कि कुटिलतापूर्वक वहाँ कबाइलियों को बसा दिया है। 
भारत ने लगातार कहा है कि संयुक्त राष्ट्र के प्रस्ताव अब पूरी तरह से अप्रासंगिक हैं और कश्मीर विवाद एक द्विपक्षीय मुद्दा है और इसे 1972 के शिमला समझौता और 1999 लाहौर घोषणा के तहत हल किया जाना है। 
1948 49 संयुक्त राष्ट्र के प्रस्तावों को अब लागू नहीं किया जा सकता है, भारत के अनुसार, मूल क्षेत्र में बदलावों के कारण, कुछ हिस्सों के साथ पाकिस्तान द्वारा चीन को सौंप दिया गया है और आजाद कश्मीर और उत्तरी क्षेत्रों में जनसांख्यिकीय परिवर्तन हुए हैं। 
जम्मू और कश्मीर की लोकतान्त्रिक और निर्वाचित संविधान सभा ने 1957 में एकमत से महाराजा द्वारा कश्मीर के भारत में विलय के निर्णय को स्वीकृति दे दी और राज्य का ऐसा संविधान स्वीकार किया जिसमें कश्मीर के भारत में स्थायी विलय को मान्यता दी गयी थी। (पाकिस्तान में लोकतंत्र का कितना सम्मान है, यह पूरा विश्व जानता है)
भारतीय संविधान के अन्तर्गत आज तक जम्मू कश्मीर में सम्पन्न अनेक चुनावों में कश्मीरी जनता ने वोट डालकर एक प्रकार से भारत में अपने स्थायी विलय को ही मान्यता दी है। 
कश्मीर का भारत में विलय ब्रिटिश भारतीय स्वातन्त्र्य अधिनियम के तहत क़ानूनी तौर पर सही था। 
पाकिस्तान अपनी भूमि पर आतंकवादी शिविर चला रहा है (ख़ास तौर पर 1989 से) और कश्मीरी युवकों को भारत के ख़िलाफ़ भड़का रहा है। ज़्यादातर आतंकवादी स्वयं पाकिस्तानी नागरिक या तालिबानी अफ़ग़ान ही हैं। ये और कुछ दिग्भ्रमित कश्मीरी युवक मिलकर इस्लाम के नाम पर भारत के ख़िलाफ़ छेड़े हुए हैं। 
राज्य को संविधान के अनुच्छेद 370 के तहत स्वायत्तता प्राप्त है। 
भारतीय संविधान में जम्मू और कश्मीर की विशेष स्थिति
भारत के संवैधानिक प्रावधान स्वतः जम्मू तथा कश्मीर पर लागू नहीं होते। केवल वही प्रावधान जिनमें स्पष्ट रूप से कहा जाए कि वे जम्मू कश्मीर पर लागू होंगे, उस पर लागू होते हैं। जम्मू कश्मीर की विशेष स्थिति का ज्ञान इन तथ्यों से होता है, 

1. जम्मू कश्मीर संविधान सभा द्वारा निर्मित राज्य संविधान से वहाँ का कार्य चलता है। यह संविधान जम्मू कश्मीर के लोगों को राज्य की नागरिकता भी देता है। केवल इस राज्य के नागरिक ही संपत्ति खरीद सकते हैं या चुनाव लड़ सकते हैं या सरकारी सेवा ले सकते हैं। 

2. भारतीय संसद जम्मू कश्मीर से संबंध रखने वाला ऐसा कोई कानून नहीं बना सकती है जो इसकी राज्य सूची का विषय हो। 

3. अवशेष शक्ति जम्मू कश्मीर विधान सभा के पास होती है। 

4. इस राज्य पर सशस्त्र विद्रोह की दशा में या वित्तीय संकट की दशा में आपात काल लागू नहीं होता है। 

5. भारतीय संसद राज्य का नाम क्षेत्र सीमा बिना राज्य विधायिका की स्वीकृति के नहीं बदलेगी। 

6. राज्यपाल की नियुक्ति राष्ट्रपति राज्य मुख्यमंत्री की सलाह के बाद करेंगे। 

7. संसद द्वारा पारित निवारक निरोध नियम राज्य पर अपने आप लागू नहीं होगा। 

8. राज्य की पृथक दंड संहिता तथा दंड प्रक्रिया संहिता है। 
कश्मीर के अधिकांश क्षेत्र पर्वतीय हैं। केवल दक्षिण पश्चिम में पंजाब के मैदानों का क्रम चला आया है। कश्मीर क्षेत्र की प्रधानतया दो विशाल पर्वतश्रेणियाँ हैं। सुदूर उत्तर में काराकोरम तथा दक्षिण में हिमालय जास्कर श्रेणियाँ हैं जिनके मध्य सिंधु नदी की सँकरी घाटी समाविष्ट है। हिमालय की प्रमुख श्रेणी की दक्षिणी ढाल की ओर संसारप्रसिद्ध कश्मीर की घाटी है जो दूसरी ओर पीर पंजाल की पर्वतश्रेणी से घिरी हुई है। पीर पंजाल पर्वत का क्रम दक्षिण में पंजाब की सीमावर्ती नीची तथा अत्यधिक विदीर्ण तृतीय युगीन पहाड़ियों तक चला गया है। 

प्राकृतिक दृष्टि से कश्मीर को तीन भागों में विभाजित किया जा सकता है: 

जम्मू क्षेत्र की बाह्य पहाड़ियाँ तथा मध्यवर्ती पर्वतश्रेणियाँ, 
कश्मीर घाटी, 
सुदूर बृहत्‌ मध्य पर्वतश्रेणियाँ जिनमें लद्दाख, बल्तिस्तान एवं गिलगित के क्षेत्र सम्मिलित हैं। 
कश्मीर का अधिकांश भाग चिनाव, झेलम तथा सिंधु नदी की घाटियों में स्थित है। केवल मुज़ताघ तथा कराकोरम पर्वतों के उत्तर तथा उत्तर पूर्व के निर्जन तथा अधिकांश अज्ञात क्षेत्रों का जल मध्य एशिया की ओर प्रवाहित होता है। लगभग तीन चौथाई क्षेत्र केवल सिंधु नदी की घाटी में स्थित है। जम्मू के पश्चिम का कुछ भाग रावी नदी की घाटी में पड़ता है। पंजाब के समतल मैदान का थोड़ा सा उत्तरी भाग जम्मू प्रांत में चला आया है। चिनाव घाटी में किश्तवाड़ तथा भद्रवाह के ऊँचे पठार एवं नीची पहाडियाँ (कंडी) और मैदानी भाग पड़ते हैं। झेलम की घाटी में कश्मीर घाटी, निकटवर्ती पहाड़ियाँ एवं उनके मध्य स्थित सँकरी घाटियाँ तथा बारामूला किशनगंगा की संकुचित घाटी का निकटवर्ती भाग सम्मिलित है। सिंधु नदी की घाटी में ज़ास्कर तथा रुपशू सहित लद्दाख क्षेत्र, बल्तिस्तान, अस्तोद एवं गिलगित क्षेत्र पड़ते हैं। उत्तर के अर्धवृत्ताकार पहाड़ी क्षेत्र में बहुत से ऊँचे दर्रे हैं। उसके निकट ही नंगा पर्वत (26, 182 फुट) है। पंजाल पर्वत का उच्चतम शिखर 15, 523 फुट ऊँचा है। 

झेलम या बिहत, वैदिक काल में वितस्ता तथा यूनानी इतिहासकारों एवं भूगोलवेत्ताओं के ग्रंथों में हाईडसपीस के नाम से प्रसिद्ध है। यह नदी वेरिनाग से निकलकर कश्मीरघाटी से होती हुई बारामूला तक का 75 मील का प्रवाहमार्ग पूरा करती है। इसके तट पर अनंतनाग, श्रीनगर तथा बारामूला जैसे प्रसिद्ध नगर स्थित हैं। राजतरंगिणी के वर्णन से पता चलता है कि प्राचीन काल में कश्मीर एक बृहत्‌ झील था जिसे ब्रह्मासुत मारीचि के पुत्र कश्यप ऋषि ने बारामूला की निकटवर्ती पहाड़ियों को काटकर प्रवाहित कर दिया। इस क्षेत्र के निवासी नागा, गांधारी, खासा तथा द्रादी कहलाते थे। खासा जाति के नाम पर ही कश्मीर (खसमीर) का नामकरण हुआ है, परीपंजाल तथा हिमालय की प्रमुख पर्वतश्रेणियों के मध्य स्थित क्षेत्र को कश्मीर घाटी कहते हैं। यह लगभग 85 मील लंबा तथा 25 मील चौड़ा बृहत्‌ क्षेत्र है। इस घाटी में चबूतरे के समान कुछ ऊँचे समतल क्षेत्र मिलते हैं जिन्हें करेवा कहते हैं। धरातलीय दृष्टि से ये क्षेत्र अत्यंत महत्वपूर्ण हैं। 

कश्मीर घाटी में जल की बहुलता है। अनेक नदी नालों और सरोवरों के अतिरिक्त कई झीलें हैं। वुलर मीठे पानी की भारतवर्ष में विशालतम झील है। कश्मीर में सर्वाधिक मछलियाँ इसी झील से प्राप्त होती हैं। स्वच्छ जल से परिपूर्ण डल झील तैराकी तथा नौकाविहार के लिए अत्यंत रमणीक है। तैरते हुए छोटे छोटे खत सब्जियाँ उगाने के व्यवसाय में बड़ा महत्व रखते हैं। कश्मीर अपनी अनुपम सुषमा के कारण नंदनवन कहलाता है। भारतीय कवियों ने सदा इसकी सुंदरता का बखान किया है। 

पीरपंजाल की श्रेणियाँ दक्षिण पश्चिमी मानसून को बहुत कुछ रोक लेती हैं, किंतु कभी कभी मानसूनी हवाएँ घाटी में पहुँचकर घनघोर वर्षा करती हैं। अधिकांश वर्षा वसंत ऋतु में होती है। वर्षा ऋतु में लगभग 9. 7फ़फ़ तथा जनवरी मार्च में 8. 1फ़फ़ वर्षा होती है। भूमध्यसागरी चक्रवातों के कारण हिमालय के पर्वतीय क्षेत्र में, विशेषतया पश्चिमी भाग में, खूब हिमपात होता है। हिमपात अक्टूबर से मार्च तक होता रहता है। भारत तथा समीपवर्ती देशों में कश्मीर तुल्य स्वास्थ्यकर क्षेत्र कहीं नहीं है। पर्वतीय क्षेत्र होने के कारण यहाँ की जलवायु तथा वनस्पतियाँ भी पर्वतीय हैं। 

कश्मीर घाटी की प्रसिद्ध फसल चावल है जो यहाँ के निवासियों का मुख्य भोजन है। मक्का, गेहूँ, जौ और जई भी क्रमानुसार मुख्य फसलें हैं। इनके अतिरिक्त विभिन्न फल एवं सब्जियाँ यहाँ उगाई जाती हैं। अखरोट, बादाम, नाशपाती, सेब, केसर, तथा मधु आदि का प्रचुर मात्रा में निर्यात होता है। कश्मीर केसर की कृषि के लिए प्रसिद्ध है। शिवालिक तथा मरी क्षेत्र में कृषि कम होती है। दून क्षेत्र में विभिन्न स्थानों पर अच्छी कृषि होती है। जनवरी और फरवरी में कोई कृषि कार्य नहीं होता। यहाँ की झीलों का बड़ा महत्व है। उनसे मछली, हरी खाद, सिंघाड़े, कमल एवं मृणाल तथा तैरते हुए बगीचों से सब्जियाँ उपलब्ध होती हैं। कश्मीर की मदिरा मुगल बादशाह बाबर तथा जहाँगीर की बड़ी प्रिय थी किंतु अब उसकी इतनी प्रसिद्धि नहीं रही। कृषि के अतिरिक्त, रेशम के कीड़े तथा भेड़ बकरी पालने का कार्य भी यहाँ पर होता है। 

इस राज्य में प्रचुर खनिज साधन हैं किंतु अधिकांश अविकसित हैं। कोयला, जस्ता, ताँबा, सीसा, बाक्साइट, सज्जी, चूना पत्थर, खड़िया मिट्टी, स्लेट, चीनी मिट्टी, अदह (ऐसबेस्टस) आदि तथा बहुमूल्य पदार्थों में सोना, नीलम आदि यहाँ के प्रमुख खनिज हैं। 

श्रीनगर का प्रमुख उद्योग कश्मीरी शाल की बुनाई है जो बाबर के समय से ही चली आ रही है। कश्मीरी कालीन भी प्रसिद्ध औद्योगिक उत्पादन है। किंतु आजकल रेशम उद्योग सर्वप्रमुख प्रगतिशील धंधा हो गया है। चाँदी का काम, लकड़ी की नक्काशी तथा पाप्ये माशे यहाँ के प्रमुख उद्योग हैं। पर्यटन उद्योग कश्मीर का प्रमुख धंधा है जिससे राज्य को बड़ी आय होती है। लगभग एक दर्जन औद्योगिक संस्थान स्थापित हुए हैं परंतु प्रचुर औद्योगिक क्षमता के होते हुए भी बड़े उद्योगों का विकास अभी तक नहीं हो पाया है। 

पर्वतीय धरातल होने के कारण यातायात के साधन अविकसित हैं। पहले बनिहाल दर्रे (9, 290 फुट) से होकर जाड़े में मोटरें नहीं चलती थीं किंतु दिसंबर, 1956 ई. में बनिहाल सुरंग के पूर्ण हो जाने के बाद वर्ष भर निरंतर यातायात संभव हो गया है। पठानकोट द्वारा श्रीनगर का नई दिल्ली से नियमित हवाई संबंध है। अब पठानकोट से जम्मू तक रेल की भी सुविधा हो गई है। लेह तक भी जीप के चलने योग्य सड़क निर्मित हो गई है। वहाँ भी एक हवाई अड्डा है। 

समुद्रतल से 5, 200 फुट की ऊँचाई पर स्थित श्रीनगर जम्मू कश्मीर की राजधानी तथा राज्य का सबसे बड़ा नगर है। इस नगर की स्थापना सम्राट् अशोकवर्धन ने की थी। यह झेलम नदी के दोनों तट पर बसा हुआ है। डल झील तथा शालीमार, निशात आदि रमणीक बागों के कारण इस नगर की शोभा द्विगुणित हो गई है। अत: इसकी गणना एशिया के सर्वाधिक सुंदर नगरों में होती है। अग्निकांड, बाढ़ तथा भूकंप आदि से इस नगर को अपार क्षति उठानी पड़ती है। यहाँ के उद्योग धंधे राजकीय हैं। कश्मीर घाटी तथा श्रीनगर का महत्व इसलिए भी अधिक है कि हिमालय के पार जानेवाले रास्तों के लिए ये प्रमुख पड़ाव हैं। 

सिंधु कोहिस्तान क्षेत्र में नंगा पर्वत संसार के सर्वाधिक प्रभावशाली पर्वतों में से एक है। सिंधु के उस पार गिललित का क्षेत्र पड़ता है। रूसी प्रभावक्षेत्र से भारत को दूर रखने के हेतु अंग्रेजी सरकार ने कश्मीर के उत्तर में एक सँकरा क्षेत्र अफगानिस्तान के अधिकार में छोड़ दिया था। गिलगित तथा सीमावर्ती क्षेत्रों में जनसंख्या बहुत कम है। गिलगित से चारों ओर पर्वतीय मार्ग जाते हैं। यहाँ पर्वतक्षेत्रीय फसलें तथा सब्जियाँ उत्पन्न की जाती हैं। बृहत्‌ हिमालय तथा ज़ास्कर पर्वत श्रेणियों के क्षेत्र में जनसंख्या कम तथा घुमक्कड़ी है। 15, 000 फुट ऊँचाई पर स्थित कोर्जोक नामक स्थान संसार का उच्चतम कृषकग्राम माना जाता है। लद्दाख एवं बल्तिस्तान क्षेत्र में लकड़ी तथा ईधंन की सर्वाधिक आवश्यकता रहती है। बल्तिस्तान में अधिकांशत: मुसलमानों तथा लद्दाख में बौद्धों का निवास है। अधिकांश लोग घुमक्कड़ों का जीवन यापन करते हैं। इन क्षेत्रों का जीवन बड़ा कठोर है। कराकोरम क्षेत्र में श्योक से हुंजा तक के छोटे से भाग में 24000 फुट से ऊँचे 33 पर्वतशिखर वर्तमान हैं। अत: उक्त क्षेत्र को ही, न कि पामीर को, संसार की छत मानना चाहिए। अनेक कठिनाइयों से भरे इन क्षेत्रों से किसी समय तीर्थयात्रा के प्रमुख मार्ग गुजरते थे। 
भारतीय प्रशासित जम्मू और कश्मीर, 
भारतीय जम्मू और कश्मीर राज्य के तीन मुख्य अंचल हैं: जम्मू (हिन्दू बहुल), कश्मीर (मुस्लिम बहुल) और लद्दाख़ (बौद्ध बहुल)। प्रदेश की ग्रीष्मकालीन राजधानी श्रीनगर है और शीतकालीन राजधानी जम्मू तवी। कश्मीर को दुनिया का स्वर्ग माना गया है। अधिकांश जिले हिमालय पर्वत से ढके हुए हैं। मुख्य नदियाँ हैं सिन्धु, झेलम और चेनाब। यहाँ कई ख़ूबसूरत झीलें हैं जैसे: डल, वुलर और नगीन।


भारतीय संविधान का अनुच्छेद 370 एक ऐसा लेख था जो जम्मू और कश्मीर को स्वायत्तता का दर्जा देता था। संविधान के भाग XXI में लेख का मसौदा तैयार किया गया है: अस्थायी, संक्रमणकालीन और विशेष प्रावधान। जम्मू और कश्मीर की संविधान सभा को, इसकी स्थापना के बाद, भारतीय संविधान के उन लेखों की सिफारिश करने का अधिकार दिया गया था जिन्हें राज्य में लागू किया जाना चाहिए या अनुच्छेद 370 को पूरी तरह से निरस्त करना चाहिए। बाद में जम्मू कश्मीर संविधान सभा ने राज्य के संविधान का निर्माण किया और अनुच्छेद 370 को निरस्त करने की सिफारिश किए बिना खुद को भंग कर दिया, इस लेख को भारतीय संविधान की एक स्थायी विशेषता माना गया।

मोदी सरकार ने 5 अगस्त 2019 को राज्यसभा में एक ऐतिहासिक जम्मू कश्मीर पुनर्गठन अधिनियम २०१९ पेश किया जिसमें जम्मू कश्मीर राज्य से संविधान का अनुच्छेद 370 हटाने और राज्य का विभाजन जम्मू कश्मीर एवं लद्दाख के दो केंद्र शासित क्षेत्रों के रूप में करने का प्रस्ताव किया गया। जम्मू कश्मीर केंद्र शासित क्षेत्र में अपनी विधायिका होगी जबकि लद्दाख बिना विधायी वाली केंद्रशासित क्षेत्र होगा।

विशेष अधिकार, 
धारा 370 के प्रावधानों के अनुसार, संसद को जम्मू कश्मीर के बारे में रक्षा, विदेश मामले और संचार के विषय में कानून बनाने का अधिकार है लेकिन किसी अन्य विषय से सम्बन्धित क़ानून को लागू करवाने के लिये केन्द्र को राज्य सरकार का अनुमोदन चाहिये।
इसी विशेष दर्ज़े के कारण जम्मू कश्मीर राज्य पर संविधान की धारा 356 लागू नहीं होती।
इस कारण राष्ट्रपति के पास राज्य के संविधान को बर्ख़ास्त करने का अधिकार नहीं है।
1976 का शहरी भूमि क़ानून जम्मू कश्मीर पर लागू नहीं होता।
इसके तहत भारतीय नागरिक को विशेष अधिकार प्राप्त राज्यों के अलावा भारत में कहीं भी भूमि ख़रीदने का अधिकार है। यानी भारत के दूसरे राज्यों के लोग जम्मू कश्मीर में ज़मीन नहीं ख़रीद सकते।
भारतीय संविधान की धारा 360 जिसके अन्तर्गत देश में वित्तीय आपातकाल लगाने का प्रावधान है, वह भी जम्मू कश्मीर पर लागू नहीं होती।
जम्मू और कश्मीर का भारत में विलय करना ज़्यादा बड़ी ज़रूरत थी और इस काम को अंजाम देने के लिये धारा 370 के तहत कुछ विशेष अधिकार कश्मीर की जनता को उस समय दिये गये थे। ये विशेष अधिकार निचले अनुभाग में दिये जा रहे हैं।
धारा ३७० के सम्बन्ध में कुछ विशेष बातें, 
१) धारा ३७० अपने भारत के संविधान का अंग है।

२) यह धारा संविधान के २१वें भाग में समाविष्ट है जिसका शीर्षक है अस्थायी, परिवर्तनीय और विशेष प्रावधान।

३) धारा ३७० के शीर्षक के शब्द हैं जम्मू कश्मीर के सम्बन्ध में अस्थायी प्रावधान।

४) धारा ३७० के तहत जो प्रावधान है उनमें समय समय पर परिवर्तन किया गया है जिनका आरम्भ १९५४ से हुआ। १९५४ का महत्त्व इस लिये है कि १९५३ में उस समय के कश्मीर के वजीर ए आजम शेख महम्मद अब्दुल्ला, जो जवाहरलाल नेहरू के अंतरंग मित्र थे, को गिरफ्तार कर बंदी बनाया था। ये सारे संशोधन जम्मू कश्मीर के विधानसभा द्वारा पारित किये गये हैं।

संशोधित किये हुये प्रावधान इस प्रकार के हैं:

(अ) १९५४ में चुंगी, केंद्रीय अबकारी, नागरी उड्डयन और डाकतार विभागों के कानून और नियम जम्मू कश्मीर को लागू किये गये।
(आ) १९५८ से केन्द्रीय सेवा के आई ए एस तथा आय पी एस अधिकारियों की नियुक्तियाँ इस राज्य में होने लगीं। इसी के साथ सी ए जी (CAG) के अधिकार भी इस राज्य पर लागू हुए।
(इ) १९५९ में भारतीय जनगणना का कानून जम्मू कश्मीर पर लागू हुआ।
(र्ई) १९६० में सर्वोच्च न्यायालय ने जम्मू कश्मीर उच्च न्यायालय के निर्णयों के विरुद्ध अपीलों को स्वीकार करना शुरू किया, उसे अधिकृत किया गया।
(उ) १९६४ में संविधान के अनुच्छेद ३५६ तथा ३५७ इस राज्य पर लागू किये गये। इस अनुच्छेदों के अनुसार जम्मू कश्मीर में संवैधानिक व्यवस्था के गड़बड़ा जाने पर राष्ट्रपति का शासन लागू करने के अधिकार प्राप्त हुए।
(ऊ) १९६५ से श्रमिक कल्याण, श्रमिक संगठन, सामाजिक सुरक्षा तथा सामाजिक बीमा सम्बन्धी केन्द्रीय कानून राज्य पर लागू हुए।
(ए) १९६६ में लोकसभा में प्रत्यक्ष मतदान द्वारा निर्वाचित अपना प्रतिनिधि भेजने का अधिकार दिया गया।
(ऐ) १९६६ में ही जम्मू कश्मीर की विधानसभा ने अपने संविधान में आवश्यक सुधार करते हुए प्रधानमन्त्री के स्थान पर मुख्यमन्त्री तथा सदर ए रियासत के स्थान पर राज्यपाल इन पदनामों को स्वीकृत कर उन नामों का प्रयोग करने की स्वीकृति दी। सदर ए रियासत का चुनाव विधानसभा द्वारा हुआ करता था, अब राज्यपाल की नियुक्ति राष्ट्रपति द्वारा होने लगी।
(ओ) १९६८ में जम्मू कश्मीर के उच्च न्यायालय ने चुनाव सम्बन्धी मामलों पर अपील सुनने का अधिकार सर्वोच्च न्यायालय को दिया।
(औ) १९७१ में भारतीय संविधान के अनुच्छेद २२६ के तहत विशिष्ट प्रकार के मामलों की सुनवाई करने का अधिकार उच्च न्यायालय को दिया गया।
(अं) १९८६ में भारतीय संविधान के अनुच्छेद २४९ के प्रावधान जम्मू कश्मीर पर लागू हुए।
(अः) इस धारा में ही उसके सम्पूर्ण समाप्ति की व्यवस्था बताई गयी है। धारा ३७० का उप अनुच्छेद ३ बताता है कि पूर्ववर्ती प्रावधानों में कुछ भी लिखा हो, राष्ट्रपति प्रकट सूचना द्वारा यह घोषित कर सकते है कि यह धारा कुछ अपवादों या संशोधनों को छोड दिया जाये तो समाप्त की जा सकती है।
इस धारा का एक परन्तुक भी है। वह कहता है कि इसके लिये राज्य की संविधान सभा की मान्यता चाहिये। किन्तु अब राज्य की संविधान सभा ही अस्तित्व में नहीं है। जो व्यवस्था अस्तित्व में नहीं है वह कारगर कैसे हो सकती है?

जवाहरलाल नेहरू द्वारा जम्मू कश्मीर के एक नेता पं॰ प्रेमनाथ बजाज को २१ अगस्त १९६२ में लिखे हुये पत्र से यह स्पष्ट होता है कि उनकी कल्पना में भी यही था कि कभी न कभी धारा ३७० समाप्त होगी। पं॰ नेहरू ने अपने पत्र में लिखा है:

वास्तविकता तो यह है कि संविधान का यह अनुच्छेद, जो जम्मू कश्मीर राज्य को विशेष दर्जा दिलाने के लिये कारणीभूत बताया जाता है, उसके होते हुये भी कई अन्य बातें की गयी हैं और जो कुछ और किया जाना है, वह भी किया जायेगा। मुख्य सवाल तो भावना का है, उसमें दूसरी और कोई बात नहीं है। कभी कभी भावना ही बडी महत्त्वपूर्ण सिद्ध होती है।
०५/०८/२०१९ को केंद्र सरकार ने अनुच्छेद ३७० को हटाने के लिए संसद में प्रस्ताव रखा| जो निम्नानुसार है:
संविधान के अनुच्छेद 370 के खंड (1) द्वारा प्रदत्त शक्तियों का प्रयोग करते हुए, राष्ट्रपति, जम्मू और कश्मीर राज्य सरकार की सहमति से, निम्नलिखित आदेश करते हैं: 

इस आदेश का नाम संविधान (जम्मू और कश्मीर पर लागू) आदेश, २०१९ है।
यह तुरंत प्रवृत्त होगा और इसके बाद यह समय समय पर यथा संसोधित संविधान (जम्मू और कश्मीर पर लागू) आदेश, १९५४ का अधिक्रमण करेगा।
समय समय पर यथा संसोधित संविधान के सभी उपबंध जम्मू और कश्मीर राज्य के सम्बन्ध में लागू होंगे और जिन अपवादों और अशोधानो के अधीन ये लागू होंगे ये निम्न प्रकार होंगे: 
अनुच्छेद ३६७ में निम्नलिखित खंड जोड़ा जायेगा, अर्थात: 

 (4) संविधान, जहाँ तक यह जम्मू और कश्मीर के सम्बन्ध में लागू है, के प्रयोजन के लिए:

(क) इस संविधान या इसके उपबंधों के निर्देशों को, उक्त राज्य के सम्बन्ध में यथा लागू संविधान और उसके उपबंधों का निर्देश मन जायेगा;

(ख) जिस व्यक्ति को राज्य की विधान सभा की शिफारिश पर राष्ट्रपति द्वारा जम्मू एवं कश्मीर के सदर ए रियासत, जो ततस्थानिक रूप से पदासीन राज्य की मंत्री परिषद् की सलाह पर कार्य कर रहे है, के रूप में ततस्थानिक रूप से मान्यता दी गयी है, उनके लिए निर्देशों को जम्मू एवं कश्मीर के राजयपाल के लिए निर्देश मन जायेगा।

(ग) उक्त राज्य की सरकार के निर्देशों को, उनकी मंत्री परिषद् की सलाह पर कार्य कर रहे जम्मू एवं कश्मीर की राजयपाल की लिए निर्देशों को शामिल करता हुआ मन जायेगा;
(घ) इस संविधान की अन्नुछेद ३७० के परन्तुक में खंड (२) में उल्लिखित राज्य की संविधान सभा अभिव्यक्ति को राज्य की विधान सभा पढ़ा जायेगा।

धारा ३७० का विरोध, 
इस धारा का विरोध नेहरू के दौर में ही कांग्रेस पार्टी में होने लगा था।

संविधान निर्माता और भारत के पहले कानून मंत्री भीमराव आम्बेडकर अनुच्‍छेद 370 के धुर विरोधी थे। उन्‍होंने इसका मसौदा (ड्राफ्ट) तैयार करने से मना कर दिया था। आंबेडकर के मना करने के बाद शेख अब्‍दुल्‍ला नेहरू के पास पहुंचे और नेहरू के निर्देश पर एन. गोपालस्‍वामी अयंगर ने मसौदा तैयार किया था।

भारतीय जनसंघ के संस्थापक श्यामा प्रसाद मुखर्जी ने शुरू से ही अनुच्छेद 370 का विरोध किया। उन्होने इसके खिलाफ लड़ाई लड़ने का बीड़ा उठाया था। उन्होंने कहा था कि इससे भारत छोटे छोटे टुकड़ों में बंट रहा है। मुखर्जी ने इस कानून के खिलाफ भूख हड़ताल की थी। वो जब इसके खिलाफ आन्दोलन करने के लिए जम्मू कश्मीर गए तो उन्हें वहां घुसने नहीं दिया गया। वह गिरफ्तार कर लिए गए थे। 23 जून 1953 को हिरासत के दौरान ही उनकी रहस्यमत ढंग से मृत्यु हो गई।

प्रकाशवीर शास्त्री ने अनुच्छेद 370 को हटाने का एक प्रस्ताव 11 सितम्बर, 1964 को संसद में पेश किया था। इस विधेयक पर भारत के गृहमंत्री गुलजारी लाल नंदा ने 4 दिसम्बर, 1964 को जवाब दिया। सरकार की तरफ से आधिकारिक बयान में उन्होंने एकतरफा रुख अपनाया। जब अन्य सदस्यों ने इसका विरोध किया तो नन्दा ने कहा, यह मेरा सोचना है, अन्यों को इस पर वाद विवाद नहीं करना चाहिए। इस तरह का एक अलोकतांत्रिक तरीका अपनाया गया। नंदा पूरी चर्चा में अनुच्छेद 370 के विषय को टालते रहे। वे बस इतना ही कह पाए कि विधेयक में कुछ क़ानूनी कमियां हैं। जबकि इसमें सरकार की कमजोरी साफ़ दिखाई देती हैं।

हिन्दू महासभा, भारतीय जनसंघ, भारतीय जनता पार्टी और शिव सेना शुरू से ही इसे हटाने की मांग करते आये हैं। अन्ततः यह धारा अगस्त २०१९ में समाप्त कर दी गयी।

लोकसभा चुनावः अध्यात्म और सियासत में बराबर दखल रखते हैं ये संन्यासी. 
सियासत में साधु संन्यासियों का दखल काफी बढ़ा है। अध्यात्म से जुड़े तमाम संतों ने या तो सीधे राजनीति में अपनी हिस्सेदारी सुनिश्चित की है या फिर परोक्ष रूप से चुनावी राजनीति को प्रभावित करते रहे हैं। ऐसे ही कुछ संन्यासी सियासतदां के बारे में जानें, जिनका भारतीय राजनीति में महत्वपूर्ण हस्तक्षेप है।

एक कथा संत तुकाराम के बारे में कही जाती है। संत तुकाराम के कीर्तन की प्रसिद्धि सुनकर शिवाजी महाराज एक दिन उनका कीर्तन सुनने आए। कीर्तन सुनकर वे इतने मुग्ध हो गए कि उन्होंने वापस जाकर तुकाराम का सत्कार करने की सोची। उन्होंने तुकाराम के सत्कार के लिए घोड़े, पालकी वगैरह उनके घर भिजवाई। तुकाराम ने जब यह देखा तो उन्हें इतनी पीड़ा हुई कि लगा जैसे बिच्छु ने डंक मारा हो!
संत ने ईश्वर से प्रार्थना की कि हे ईश्वर! यह कैसी विपत्ति ला रहे हो? मैंने कौन सा पाप किया है? इस प्रसंग पर विनोबा ने लिखा है तुकाराम ने पहचान लिया था कि सत्ता से जनता पर दबाव आता है और अच्छाई के बदले बुराइयां पैदा होती हैं। 

यह गए जमाने की बात हो चुकी है। आज की सियासत में संन्यासी प्रभावी हैं। भगवा चोला ओढ़कर, जीवन को संन्यास के रास्ते ले जाने के बाद भी वह राजधर्म की ओर अग्रसर हैं। कुछ ऐसे हैं, जिनकी धमक राजनीतिक गलियारों में बराबर सुनी जाती है तो कुछ ऐसे भी हैं, जो अब राजनीति को विदा कह चुके हैं लेकिन उनकी कृपा जरूरी है। आइए जानते हैं आध्यात्म, योग के साथ सियासत में बराबर दखल रखने वाले ऐसे ही कुछ संन्यासियों के बारे में. 
कांग्रेस ने की शुरुआत, 
साधु संतों को लोकसभा चुनाव के मैदान में उतारने की शुरुआत कांग्रेस ने 1971 में की। उसने उस चुनाव में महाराष्ट्र में पैदा हुए स्वामी रामानन्द शास्त्री को बिजनौर और स्वामी ब्रह्मानंद को हमीरपुर से मैदान में उतारा। दोनों स्वामी अपनी अपनी सीटों से चुनाव जीत गए। स्वामी ब्रह्मानंद 1977 में भी कांग्रेस से चुनाव लड़े, लेकिन 1971 के जिन बीकेडी के तेज प्रताप सिंह को हराया था, उन्हीं से वे 1977 में चुनाव हार गए।

स्वामी चिन्मयानंद: आश्रम के बाद संभाली सियासी गद्दी, 
हरिद्वार में 1974 में संन्यास की दीक्षा ली थी। 1991 में राजनीति में आए। पहले ही लोकसभा चुनाव में स्वामी चिन्मयानंद ने शरद यादव को 15 हजार वोट से हराया। अटल सरकार में केंद्रीय गृह राज्यमंत्री भी रहे। शरद को हराने के बाद स्वामी चिन्मयानंद शाहजहांपुर से लोकसभा चुनाव हार गए। हालांकि जौनपुर की मछलीशहर से 1998 में और सदर सीट से 1999 में जीतकर लोकसभा पहुंचे।

गोंडा के कलहंस क्षत्रिय राजपरिवार से ताल्लुक रखने वाले चिन्मयानंद ने अपनी कर्मभूमि शाहजहांपुर के मुमुक्षु आश्रम को बनाई। फिलहाल स्वामी चिन्मयानंद सक्रिय राजनीति से दूर हैं, लेकिन बीजेपी के तमाम बड़े नेता अपने चुनाव के समय इनका आशीर्वाद लेना नहीं भूलते हैं।

सियासी सफरः 1991, 1998 और 1999 में सांसद रहे, अटल सरकार में गृह राज्यमंत्री भी बने. 

स्वामी अग्निवेश: आर्यसभा नाम से राजनीतिक दल बनाया, 
स्वामी अग्निवेश आर्य समाज से ताल्लुक रखते हैं। वह 2004 से 2014 तक आर्य समाज की विश्व परिषद के अध्यक्ष रहे हैं। स्वामी अग्निवेश ने बंधुआ मजदूरी के खिलाफ काम किया और उन्होंने बंधुआ मजदूर लिबरेशन फ्रंट की स्थापना की। स्वामी अग्निवेश लॉ और कॉमर्स में डिग्री धारक हैं और वह कोलकाता के सेंट जेवियर्स कॉलेज में प्रबंधन के शिक्षक भी रहे। इन्होंने सब्यसाची मुखर्जी के जूनियर के तौर पर वकालत भी की। 1970 में राजनीतिक दल आर्य सभा की स्थापना की और 1979 में हरियाणा की विधानसभा में चुनकर पहुंचे।

अग्निवेश हरियाणा सरकार में कैबिनेट मंत्री भी रहे। हत्या के आरोप में इन्हें दो बार गिरफ्तार किया गया और 14 महीने की जेल काटनी पड़ी। फरवरी 2011 में अग्निवेश उस समिति में शामिल थे, जिन्होंने माओवादियों से बात करके अगवा हुए पांच पुलिसकर्मियों को छुड़ाया था। 2011 में स्वामी अग्निवेश इंडिया अगेंस्ट करप्शन आंदोलन में शामिल हुए। अग्निवेश तीन दिन तक बिग बॉस में रहने की वजह से भी चर्चा में रहे।

सतपाल महाराज: कांग्रेस के बाद बीजेपी के साथ, 
सतपाल महाराज का वास्तविक नाम सतपाल सिंह रावत है। इनके पिता आध्यात्मिक गुरु योगीराज परमसंत श्रीहंस जी महाराज और माता जगत जननी राजेश्वरी देवी हैं। सतपाल महाराज भारतीय जनता पार्टी से जुड़े हैं और वह बीजेपी की राष्ट्रीय कार्यकारिणी के सदस्य हैं। मौजूदा समय में वह उत्तराखंड के पर्यटन मंत्री हैं। सतपाल महाराज इससे पहले कांग्रेस से जुड़े थे और 15वीं लोकसभा में वह कांग्रेस के टिकट पर लोकसभा पहुंचे थे। सतपाल महाराज योग क्षेत्र में काम करते हैं। वह मानव उत्थान सेवा समिति के अध्यक्ष हैं। योग के लिए पूरे विश्व में उनके तमाम आश्रम हैं।

सावित्री बाई फुले: वाया बीजेपी कांग्रेस की उम्मीदवार बनीं, 
2014 में बीजेपी के टिकट पर बहराइच सीट से चुनकर लोकसभा पहुंचीं सावित्री बाई फुले इस बार वह इसी सीट से कांग्रेस की उम्मीदवार हैं। सावित्री बाई फुले इसके पहले 2012 में बहराइच की बलहा सीट से विधायक चुनी गई थीं। बहराइच के नानपारा में एक बौद्ध परिवार में जन्मीं सावित्री बाई फुले ने डॉ़ राम मनोहर लोहिया अवध विश्वविद्यालय से उच्च शिक्षा प्राप्त की है। वह बौद्ध धर्म की पालिका होने की वजह से भगवा कपड़े पहनती हैं।

सियासी सफर: 2014 में बहराइच सांसद बनीं।

योगी आदित्यनाथ: अध्यात्म से सत्ता के शीर्ष तक, 
गोरक्षपीठ के महंत योगी आदित्यनाथ, मौजूदा समय में प्रदेश के मुख्यमंत्री हैं। नाथ संप्रदाय की जिस पीठ के वह महंत हैं, उसके अनुयायी पूरे देश में हैं। यही वजह है कि बीजेपी जब अपने विस्तार और सियासी कद को मजबूत करने में जुटी है तो उनकी उपयोगिता बढ़ गई है। न केवल प्रदेश बल्कि देश के हर कोने में होने वाले चुनावों में उनकी सभाएं करवाई जाती हैं।

मुख्यमंत्री बनने से पहले 2014 तक योगी आदित्यनाथ गोरखपुर से सांसद थे। लेकिन प्रदेश में प्रचंड बहुमत पाने के बाद बीजेपी ने उन्हें मुख्यमंत्री बनाया। गोरक्षनाथ पीठ के दिग्विजय नाथ ने 1967 में गोरखपुर से निर्दलीय चुनाव जीता था। उसके बाद उनके शिष्य अवेद्यनाथ ने लगातार तीन बार इसी सीट पर विजय पताका फहराई थी। उनके बाद योगी उनके आध्यात्मिक और सियासी उत्तराधिकारी बने।
सियासी सफरः 1998, 1999, 2004, 2009 और 2014 में गोरखपुर से सांसद, 2017 में उत्तर प्रदेश के मुख्यमंत्री साध्वी निरंजन ज्योति: कथावाचक से केंद्र सरकार में मंत्री फतेहपुर सीट से 2014 का लोकसभा चुनाव जीतकर लोकसभा पहुंचीं साध्वी निरंजन ज्योति मौजूदा समय में केंद्र सरकार में मंत्री हैं। इसके पहले 2012 में वह हमीरपुर से विधानसभा चुनाव भी जीत चुकी हैं। हमीरपुर में जन्मीं निरंजन ज्योति मूलत: कथावचक थीं। कानपुर देहात के मूसानगर में साध्वी निरंजन ज्योति का आश्रम है।

उमा भारती के बाद केंद्रीय मंत्री के पद तक पहुंचने वाली वह देश की दूसरी साध्वी हैं। निरंजन ज्योति ऐसी पहली मंत्री हैं, जिन्हें मंत्रीपद पर रहते हुए महामंडलेश्वर बनाया गया है। साध्वी निरंजन ज्योति निरंजनी अखाड़े के महामंडलेश्वर परमानंद गिरी की शिष्या भी हैं। निरंजन ज्योति इस बार भी फतेहपुर सीट से चुनाव मैदान में हैं।

सियासी सफरः 2014 में सांसद बनीं, मोदी सरकार में मंत्री आचार्य प्रमोद कृष्णम: संभल से हारे, लखनऊ में फिर थामा हाथ संभल में जन्मे आचार्य प्रमोद कृष्णम मौजूदा समय में कल्कि पीठाधीश्वर के तौर पर पहचाने जाते हैं। प्रमोद कृष्णम कांग्रेस के नेता हैं। वह संभल से कांग्रेस के टिकट पर 2014 का चुनाव लड़ चुके हैं, लेकिन वह हार गए थे। प्रमोद कृष्णम इस बार फिर लोकसभा चुनाव में लखनऊ सीट से किस्मत आजमा रहे हैं। 2007 में तमाम संतों की उपस्थिति में आचार्य प्रमोद कृष्णम ने कल्कि धाम के निर्माण का संकल्प लिया था। आचार्य प्रमोद उसी कल्कि धाम के पीठाधीश्वर हैं। श्री कल्कि फाउंडेशन और परमार्थ ट्रस्ट वह चलाते हैं, जिनके माध्यम से शिक्षा और स्वास्थ्य के क्षेत्र में काम होता है।

प्रज्ञा ठाकुर: आरोपित से प्रत्याशी तक का सफर मध्य प्रदेश के भिंड जिले में पैदा हुईं। इनके पिता आरएसएस से जुड़े थे और पेशे से आयुर्वेदिक डॉक्टर थे। पारिवारिक पृष्ठभूमि के कारण इनका भी जुड़ाव विश्व हिंदू परिषद से हुआ। बताया जाता है कि किसी समय इन्होंने संन्यास ले लिया। स्वामी अवधेशानंद गिरि के संपर्क में आईं और राष्ट्रीय जागरण मंच बनाया। 2008 में मालेगांव ब्लास्ट में इनका नाम आया। पुलिस ने पूछताछ के लिए बुलाया और फिर इन्हें गिरफ्तार कर लिया। इस बार प्रज्ञा ठाकुर को बीजेपी ने भोपाल से उम्मीदवार बनाया है।

साध्वी ऋतंभरा: विहिप और संघ की महिला इकाई से जुड़ीं अयोध्या में विवादित ढांचा गिरने की घटना के बाद साध्वी ऋतंभरा चर्चा में आईं। विश्व हिंदू परिषद और राष्ट्रीय स्वयं सेवक संघ की महिला इकाई से यह जुड़ी हैं। साध्वी ऋतंभरा ही दुर्गा वाहिनी की संस्थापक अध्यक्ष रहीं। इन आंदोलनों के अलावा इनकी पहचान कथा वाचक के तौर पर रही है। पंजाब के लुधियाना में पैदा होने वाली साध्वी के बारे में कहा जाता है कि जब उनके गांव में युग पुरुष महामंडलेश्वर स्वामी परमानंद गिरि जी महाराज आए तो उन्होंने निर्वाण प्राप्त किया। साध्वी उनकी शिष्या बन गईं। साध्वी ऋतंभरा इस परम शक्ति पीठ की सहसंस्थापक हैं। वह वात्सल्यग्राम की संस्थापिका भी हैं।

उमा भारती: मंदिर आंदोलन से निकलकर संसद तक पहुंचीं मध्य प्रदेश के टीकमगढ़ जिले में जन्मीं उमा भारती की ख्याति धार्मिक बालक के तौर पर बचपन में ही हुई। राजमाता विजयराजे सिंधिया के संपर्क में आने के बाद वह बीजेपी की तरफ आकर्षित हुईं। विजयाराजे सिंधिया इनकी पॉलिटिकल मेंटर बनीं और उन्होंने 1984 में इन्हें पहला लोकसभा चुनाव लड़वाया। हालांकि उमा भारती यह चुनाव हार गईं।

इसके बाद 1989 में उन्होंने खजुराहो लोकसभा क्षेत्र से जीत हासिल की। 1991, 1996 और 1998 में भी वह यहीं से जीतने में सफल रहीं। उमा भारती राम जन्मभूमि आंदोलन से चर्चा में आईं। दिसंबर 1992 में वह संघ के उन चुनिंदा लोगों में शामिल थीं, जो अयोध्या की रैली में शामिल हुए। अटल और मोदी सरकार में केंद्र सरकार में मंत्री रहीं। मध्यप्रदेश की मुख्यमंत्री भी बनीं।

सियासी सफरः 1991, 1996, 1998 और 2014 में सांसद बनीं। 2003 में मध्यप्रदेश की मुख्यमंत्री बनीं। अटल बिहारी और मोदी सरकार में मंत्री बनीं।

नर्मदानंद महाराज नर्मदानंद महाराज का डिंडौरी में आश्रम है। नर्मदानंद को शिवराज सरकार में मंत्री बनाए जाने से पहले कम लोग जानते थे। नर्मदानंद रेलवे के रिकॉर्ड में दृष्टिहीन हैं। 2009 में एक सरकारी जिला अस्पताल की रिपोर्ट के आधार पर उन्हें दृष्टिहीन सर्टिफिकेट मिला था। राज्यमंत्री बनने के बाद जब सवाल उठे तो उन्होंने सफाई दी कि, मेरी आंखें 89 फीसदी खराब थीं। नंगे पांव नर्मदा परिक्रमा की तो रोशनी लौट आई।

कंप्यूटर बाबा अपने नाम के आगे महामंडलेश्वर लगाने वाले कंप्यूटर बाबा का असल नाम नामदेव दास त्यागी है। 25 साल से ज्यादा हुए कि यह बनारस जाकर साधु हो गए। उन्हीं दिनों देश में कंप्यूटर की आमद हुई थी तो एक कंप्यूटर इनके मठ में भी लिया गया। इस कंप्यूटर को चलाना मठ में सिर्फ इन्हें ही आता था। मठ के गुरु ने अपने बाद मठ की कमान इनके हाथ में सौंप दी थी। तभी से लोग इन्हें कंप्यूटर बाबा के नाम से जानने लगे। एमपी के पूर्व सीएम शिवराज सिंह चौहान ने पांच बाबाओं को राज्यमंत्री बनाया तो उनमें से यह भी एक थे।

हरिहरानंद महाराज हरिहरानंद उत्तर प्रदेश के एकरसानंद आश्रम से संबद्ध हैं। फिलहाल वो नर्मदा के उद्गम स्थल अमरकंटक के एक आश्रम से जुड़े हुए हैं। शिवराज सरकार ने जिन पांच संतों को राज्यमंत्री का दर्जा दिया, उनमें से यह भी एक थे।

पंडित योगेंद्र महंत पंडित योगेंद्र महंत राज्यमंत्री का दर्जा दिए जाने से पहले तक शिवराज सरकार के कट्टर विरोधी माने जाते थे। वो सोशल मीडिया पर शिवराज सरकार के खिलाफ लिख भी रहे थे। कम्प्यूटर बाबा जिस नर्मदा घोटाला यात्रा की अगुआई करने वाले थे, यह उसके संयोजक होने वाले थे। लेकिन अब यात्रा रद है और योगेंद्र महंत ने शिवराज को पसंद कर लिया है।

तमिल प्रदेश का इतिहास प्रारंभ से ही मुख्य रूप से तीन राजवंशों का इतिहास रहा है चोल, चेर और, पांड्य। इनमें से पांड्य राजवंश का अधिकार इस प्रदेश के दक्षिणी पूर्वी छोर पर था। उत्तर में पांड्य राज्य पुथुक्कट्टै राज्य तक फैला था; वल्लरु नदी इसकी उत्तरी सीमा थी। साधारणतया दक्षिणी त्रावणकोर और वर्तमान तिन्नेवली, मदुरा तथा रम्नाद जिले ही इसमें सम्मिलित थे। पाड्यों की राजधानी का नाम मदुरा उत्तर भारत स्थित मथुरा के अनुकरण पर था पांडवों के साथ इनके सबंध की परंपरा की ओर संकेत करता है। दक्षिण में आज भी महाभारत के युद्ध के अवसर पर पांड्यों की स्थिति का निर्देश करती हुई अनुश्रुतियाँ है। एक मान्यता अनुसार माथुरों (कायस्थ) ने पांड्या राज्य की स्थापना की जो की वर्तमान में मदुरै, त्रिनिवेल्ली जैसे क्षेत्रों में फैला था। माथुरों के दूत रोम के ऑगस्टस कैसर के दरबार में भी गए थे। महावंस से ज्ञात होता है कि पांड्य राज्य बुद्ध के समय में भी बना रहा; इस ग्रंथ में बुद्ध के परिनिर्वाण के कुछ दिनों बाद लंका के राजकुमार विजय और एक पांड्य राजकुमारी के विवाह का उल्लेख है।

पाण्ड्य शब्द की उत्पत्ति, 
कात्यायन ने पांड्य शब्द की उत्पत्ति पांडु से बतलाई है जिससे पांडवों के साथ इनके सबंध की अनुश्रुति का समर्थन होता है। मेगस्थनीज़ के अनुसार पांड्य देश में स्त्रियों का शासन था; पांड्य नाम हेरेक्लीज (कृष्ण के यूनानी पर्याय, जिस मेगस्थनीज़ ने शौरसेनों का उपास्य कहा है) की पुत्री पंडाइया के नाम पर पड़ा जिस उसके पिता ने 500 हाथी, 4000 घुड़सवार और 130000 पैदल सेना के साथ सुदूर दक्षिण का राज्य दिया जहाँ के 365 गाँवों के लोग क्रम से उसे पति दिन उपहार देते थे। अर्थशास्त्र में पांड्यकवाट के मोती और मथुरा के सूती वस्त्रों का उल्लेख है। अशोक के दूसरे और 13वें शिलाभिलेख में पांड्यों का नाम दक्षिण के पड़ोसी राज्य के रूप में आता है; अशोक ने यहाँ मनुष्यों और पशुओं की चिकित्सा का प्रबंध कराया, आवश्यक औषधियों के उत्पादन की व्यवस्था कराई और धम्म की शिक्षा के लिए अपने दूत भेजे। कलिंग नरेश खारबेल के पांड्य राज से मुक्ता, मणि और रत्न प्राप्त किए थे जो संभवत: विजयोपरांत उपहार के रूप में थे। यूनानी लेका स्ट्रैवो से पांड्य नरेश के द्वारा 20 ई. पू. में रोमन सम्राट् आगस्टस के पास दूत भेजने की सूचना मिलती है। पेरिप्लस नाम के ग्रंथ और टालेमी ने पिंडनोई और उनकी राजधानी मदौरा का उल्लेख किया है।

तमिल भाषा के संगम साहित्य से सर्वप्रथम कुछ प्राचीन पांड्य राजाओं के नाम उनके उल्लेखनीय कृत्यों के सहित ज्ञात होते हैं। इनमें पहला नाम नेडियोन का है किंतु उसका व्यक्तित्व काल्पनिक मालूम होता है। दूसरा शासक पल्शालै मुदुकुडुभि अधिक सजीव है। कहा जाता है, उसने अनेक यज्ञ किए थे और विजित प्रदेशो के साथ निर्दयता का व्यवहार किया था। तीसरा शासक नेड्ड जेलियन् था जिसका विरुद (प्रशस्ति) था एक आर्य (उत्तर भारत का) सेना पर विजय प्राप्त करनेवाला (आरियप्पडैक दंड)। एक छोटी सी कविता उसकी रचना बतलाई जाती है। प्राचीन पांड्य नरेशें में सबसे अधिक प्रसिद्ध शासक एक दूसरा नेड्डंजेलियन् था जिसका राज्यकाल २१० ई. के लगभग था। अल्प आयु में ही सिंहासन पर बैठते ही उसने अपने समकालीन शासकों के सम्मिलित आक्रमण को विफल किया, उनका चोल देश में खदेड़कर तलैयालंगानम् के युद्ध में पराजित किया और चेर नरेश को बंदी बनाकर कारागार में डाल दिया।
प्रथम पाण्ड्य साम्राज्य (छठी शताब्दी दसवीं शतब्दी), 
छठी शताब्दी में पांड्य राज्य पर कलभ्रों का अधिकार हो गया था। कड्डंगोन् (५९० ६२०) और उसके पुत्र मारवर्मन् अरनिशूलामणि (६२० ६४५) ने कलभ्रों के आधिपत्य का अंत कर पांड्य राज्य का पुनरुद्धार किया। शेंदन अथवा जंयतवर्मन् (६४५ ६७०) ने चेर राज्य की विजय की थी। किंतु उसकी प्रसिद्धि अपने न्याय और शौर्य के कारण है। अरिकेसरि परांकुश मारवर्मन (६७० ७१०) के सय से प्रथम पांड्य साम्राज्य के गौरव का श्रीगणेश होता है। पांड्य साम्राज्य का विस्तार उनकी परंपरागत सीमाओं के बाहर भी हुआ। इस साम्राज्यवादी नीति के कारण उसका उत्तर में पल्लवों और पश्चिम में केरलों के साथ संघर्ष हुआ। संभवत: यही अनुश्रुतियों में वर्णित कूण पांड्य नाम का राजा था जिसने संत संबदर से प्रभावित होकर शैव सिद्धांत की दीक्षा ली और जैनियों को त्रस्त किया। कोच्चडैयन रणधीर (७१० ७३०) की प्रभुता चोल और चेर राज्य मानते थे। उसने कोंगुदेश और मंगलपुरम् (मंगलोर) की भी विजय की थ। मारवर्मन राजसिंह प्रथम (७३० ७६५) ने पल्लव नरेश नदिवर्मन् मल्लवमल्ल को कई युद्धों में पराजित किया। उसने कावेरी नदी पारकर मलकोंगम् की विजय की। पश्चिमी चालुक्य नरेश कीर्तिवर्मन् द्वितीय और उसके गंग सामंत श्रीपुरुष को उसने वेण्वै के प्रसिद्ध युद्ध में पराजित किया था। अपने गौरव के अनुकूल उसने अनेक महादान संपन्न किए। जटिल परांतक नेडुंजडैयन् ने जा वरगुरम् महाराज प्रथम (७६५ ८१५) के नाम से प्रसिद्ध है, पांड्य साम्राज्य के विस्तार में सबसे अधिक योग दिया। उसने अपने राज्यकाल के प्ररंभिक वर्षों में ही पल्लवों को कावेरी के दक्षिणी तट पर पेंणागवम् नाम के स्थान पर पराजित किया। उसने पश्चिमी कोंगु देश के शासक के समंत अदियैमान तथा पल्लव और केरल नरेशों की संगठित शक्ति को पराजित कर कोंगु देश को अपने अधिकार में कर लिया। विलियम् के सुदृढ़ दुर्ग को नष्ट कर उसने वेनाड (दक्षिणी त्रावणकोर) की विजय की। बीच के प्रदेश के आर्य सामंत को भी पराजित किया था। पांड्य सत्ता त्रिचनापली के अतिरिक्त तंजोर, सालेम, कोयंबत्तूर और दक्षिणी त्रावणकोर में भी फैल गई थी। उसने महादेव और विष्णु दोनों के ही मंदिरों का निर्माण कराया। संभवत: यही शैव संत माणिक्क वाचगर से संबधित वरगुण था। श्रीमार श्रीवल्लभ (८१५ ८६२) ने प्रसार के क्रम को बनाए रखा। उसने लंका पर आक्रमण करे उसके उत्तरी भाग और उसकी राजधानी को लूटा।
पल्लव नरेश नंदिवम्र् तृतीय ने श्रीमार की विकासवादी नीति के विरुद्ध गंग, चोल और राष्ट्रकूटों के साथ शक्तिशाली संघ बनाया। पांड्यों को पराजित कर पल्लव सेना उनके राज्य के अंदर घुस गई थी किंतु श्रीमार ने अपने विरोधियों को कुंबकोनम् के समीप पराजित किया। अंत में वह पल्लव नरेश नृपतुंग के हाथों अरिशिल के युद्ध में पूरी तरह पराजित हुआ। इसी समय लंका के शसक सेन द्वितीय ने पांड्यों की राजधानी को लूटा। श्रीमार की मृत्यु युद्ध के घावों के कारण हुई। सिंहली सेनापति ने श्रीमार के पुत्र वरगुण वर्मन् द्वितीय (८६२ ८८०) को सिंहासन पर बैठाया। वरगुण वर्मन् ने पल्लवों की बढ़ती शक्ति को रोकने का प्रयत्न किया किंतु फिर पल्लव, चोल और गंग वंशों की संमिलित सेनाओं ने पांड्यों को श्रीयुरंबियम के युद्ध में पराजित किया। परांतक वीर नारायण (८८० ९००) के समय में चोल नरेश ने कोंगु देश को पांड्यों से छीन लिया। मारवर्मन राजसिंह द्वितीय (९०० ९२०) को यद्यपि लंका की सहायता प्राप्त हुई फिर भी उसे चोल नरेश परांतक के हाथों पराजित होना पड़ा। पहले उसने लंका और फिर केरल में शरण ली।
चोलों के आधीन (१०वीं से १३वीं शताब्दी). 
इस प्रकार पांड्य राज्य चोलों की अधीनता में आ गया और प्राय: तीन शताब्दियों तक उसकी कोई स्वतंत्र सत्ता नहीं रही। किंतु पांड्य राजवंश ने कभी भी इस अपमानजनक स्थिति को स्वीकार नहीं किया और निरंतर विद्रोह के द्वारा चोलों को चैन नहीं लेने दिया। वीर पांड्य द्वितीय ने राष्ट्रकुट नरेश कृष्ण द्वितीय के आक्रमण के कारण चोलों की विपन्न स्थिति का लाभ उठाकर अपने को स्वतंत्र कर लिया। वीन पांड्य का राज्य १५ २० वर्षों तक रहा जिसमें उसने नाप तौल के पैमानों को सुधारने का भी प्रयत्न किया। वह चोलवंशीय आदित्य द्वितीय के द्वारा मारा गया। किंतु राजराज प्रथम ने पांड्य नरेश का फिर पराजित किया। पांड्यों की विद्रोहात्मक प्रवृत्ति के कारण राजेंद्र प्रथम ने भी मदुरा पर आक्रमण किया और सुरक्षा की दृष्टि से इस प्रदेश का शासन चोल पांड्य उपाधियुक्त चोल राजकुमारों को ही देने का चलन निकाला। लेकिन प्राचीन पांड्य राजवंश के व्यक्ति फिर भी बच रहे थे। प्राय: ये लंका के साथ मिलकर चोलों का विरोध करते थे। इसी से राजेंद्र प्रथम और कुलोत्तुंग प्रथम के बीच के सभी चोल नरेश पांण्ड्य राजाओं पर अपनी विजय का उल्लेख करते हैं। कुलोत्तुंग प्रथम ने अपने राज्यकाल में पांड्यों के विद्रोह को कुचलकर राज्य का शासन पांड्य राजवंश के ही व्यक्तियों को सौंप दिया। कुलोत्तुंग के बाद पांड्य राज्य पर चोलों का शासन सिद्ध करने के लिए कोई भी अभिलेख प्राप्त नहीं होता। पांड्य चोलों के अधीन थे लेकिन धीरे धीरे उनके प्रभाव से मुक्त होते गए।
११६६ ई. में पराक्रम पांड्य और कुलशेखर के बीच उत्तराधिकार के लिए कलह हुआ। लंका के नरेश पराक्रमबाहु ने पराक्रम की सहायता के लिए सेना भेजी। कुलशेखर की सहायता चोलों ने की। अंत में लंका की सेना पराजित हुई। पराक्रमबाहु ने इस संघर्ष के फलस्वरूप लंका में अपनी स्थिति को विपन्न पाकर कुलशेखर के सिंहासनाधिकार को स्वीकार कर चोलों के विरुद्ध उसके साथ एक गुप्त संधि की। चोलों ने पांड्य सिंहासन के लिए वीर पांड्य का समर्थन किया और कुलशेखर को भगा दिया। इस बार पराक्रमबाहु ने वीर पांड्य को चोलों के विरुद्ध अपने पक्ष में कर लिया। किंतु चोल फिर विजयी हुए और उन्होंने विक्रम पांड्य को मदुरा के सिंहासन पर बैठाया। वीर पांड्य ने भी चोलों की अधीनता स्वीकार कर ली।
पुनरुत्थान तथा चरमोत्कर्ष (१३वीं १४वीं शताब्दी), 
चोलों की क्षीण होती हुई शक्ति का लाभ उठाकर पांड्यों ने अपने स्वतंत्र राज्य की स्थापना की। पांड्यों के इस द्वितीय साम्राज्य का प्रारंभ जटावर्मन् कुलशेखर (११९० १२१३) से होता है। किंतु जटावर्मन् कुलशेखर की स्वतंत्र होने की लालसा को चोल नरेश कुलोत्तुंग तृतीय ने दबा दिया था। जटावर्मन् के अनुज मारवर्मन् सुंदर पांड्य (१२१६ १२३८) ने सच्चे रूप में द्वितीय पांड्य साम्राज्य का आरंभ किया। उसने चोल राज्य पर आक्रमण करके चिंदबरम् तक की विजय की थी। किंतु होयसलों के हस्तक्षेप करने के कारण उसने चोलों को अधीनता स्वीकार करने पर ही छोड़ दिया। दूसरी बार उसने चोल नरेश राजराज तृतीय को पराजित किया किंतु इस बार भी होयसलों के हस्तक्षेप करने पर वह चोल साम्राज्य पर स्थायी अधिकार न कर सका। फिर भी उसे राज्य की सीमाएँ विस्तृत थीं। मारवर्मन् सुंदर पांड्य द्वितीय (१२४८ १२५१) चोल नरेश राजेंद्र तृतीय के हाथों पराजित हुआ था किंतु होयसलों ने पांड्यों का पक्ष लेकर चोलों को मनमानी नहीं करने दिया। जटावर्मन् सुंदर पांड्य प्रथम (१२५१ ६८) इस वंश का निश्चय ही सर्वश्रेष्ठ सम्राट् था। उसने अपने समकालीन चेर, होयसल, चोल, तेलुगु, काकतीय और बाण सभी का अपने पराक्रम से अभिभूत किया था। उसके साम्राज्य का विस्तार लंका से नेल्लोर तक हो गया था। अपनी विजयों से प्राप्त वैभव का उपयोग उसने चिदंबरम् और श्रीरंगम् के मंदिरों को आकर्षक और संपन्न बनाने में किया। उसकी वैभवप्रदर्शन की प्रवृत्ति उसके अनेक अभिलेखों और तुलाभारों में परिलक्षित होती है।
जटावर्मन् ने पांड्य राजकुमारों को उपराजा के रूप में शासन से संबंधित किया था। इस पद्धति का उल्लेख विदेशी लेखकों ने भी किया है। जटावर्मन् सुंदर पांड्य प्रथम के साथ जटावर्मन् वीर पांड्य प्रमुख उपराजा था। मारवर्मन् कुलशेखर (१२६८ १३१०) ने जटावर्मन् सुंदर पांड्य के अंतिम वर्षों में ही उपराजा के रूप में शासन आंरभ कर दिया था। स्वयं उसके साथ अनेक उपराजे संबद्ध थे जिनमें प्रमुख हैं जटावर्मन् सुंदर पांड्य द्वितीय और तृतीय, जटावर्मन् वीर पांड्य द्वितीय और मारवर्मन् विक्रम पांड्य। मारवर्मन् कुलशेखर इस वंश का अंतिम महान सम्राट् था। उसने चोल, होयसल और लंका के नरेशों तथा अन्य दूसरे शासकों को फिर से पराजित किया था। मार्को पोलो और मुस्लिम इतिहासकार वस्साफ ने उसकी शक्ति और वैभव का वर्णन किया है।
मलिक काफूर का आक्रमण, 
मारवर्मन की वृद्धावस्था में उसके दो पुत्रों जटावर्मन् सुंदर पांड्य और जटावर्मन् वीर पांड्य में सिंहासन के लिए संघर्ष हुआ जिसमें कुलशेखर की मृत्यु हुई। पांड्यों की क्षीण शक्ति का लाभ उठाकर अलाउद्दीन खल्जी के सेनापति मलिक काफूर ने मदुरा पर आक्रमण कर उसे लूटा। किंतु पांड्य राजाओं की स्थिति फिर भी बनी रही। चेर नरेश रविवर्मन् कुलशेखर और काकतीयों ने पांड्य राज्य के कुछ भागों पर अधिकार कर लिया। अनेक सांमतों ने स्वतंत्रता की घोषणा कर दी। पांड्य राज्य पर दूसरा मुस्लिम आक्रमण १३२९ ई. में खुमरू खाँ के अधीन हुआ और फलस्वरूप मदुरा में दिल्ली के सुल्तान की ओर से प्रांतपाल की नियुक्ति हुई। फिर भी पांड्यों का अधिकार मदुरा, रामनाड, तंजोर, दक्षिणी आकटि और पुदुक्कोट्टइ पर बना रहा। किंतु कंपन के द्वारा मदुरा पर विजयनगर साम्राज्य का अधिकार स्थापित होने के बाद पांड्यों का प्रभुत्व केवल तिन्नेवेल्ली तक ही सीमित रह गया। अब पांड्यों का इतिहास क्रमिक पतन की कथा मात्र रह जाता है। १६वीं शताब्दी के आरंभ में इस राजवंश का पूर्ण रूप से लोप हो जाता है।

चालुक्य प्राचीन भारत का एक प्रसिद्ध राजवंश है। इनकी राजधानी बादामी (वातापि) थी। अपने महत्तम विस्तार के समय (सातवीं सदी) यह वर्तमान समय के संपूर्ण कर्नाटक, पश्चिमी महाराष्ट्र, दक्षिणी मध्य प्रदेश, तटीय दक्षिणी गुजरात तथा पश्चिमी आंध्र प्रदेश में फैला हुआ था। ये हूण मूल के गुर्जर थे। होर्नले के अनुसार मालवा में यशोधर्मण से 528 ई. में हारने के के पश्चात हूणों का एक दल नर्मदा नदी पार कर दक्कन चल गया, कालांतर में इन्होने ही वातापी के चालुक्य वंश कि स्थापना की। गुर्जर प्रतिहारो की तरह ही चालुक्यो का शाही निशान भी वाराह था। उनके सिक्को पर भी वाराह अंकित रहता था। इन सिक्को को वाराह के नाम से पुकारा जाता था। चालुक्यो ने हूण नाम के सिक्के भी चलवाए। बाद में उत्तर की एक और शाखा ने आधुनिक गुजरात में गुर्जर या गुर्जर मंडल या गुर्जरत्रा नाम का एक राज्य स्थापित किया। चालूक्या वंश अभी भी महाराष्ट्र के डोरे गुर्जर और उत्तर प्रदेश के बरेली जिले के गुर्जर के बीच पाया जाता है।

चालुक्य राजवंश कई शाखाओं में विभक्त था। यह मान्यता है कि वे चालुक्य वंश के ही समरूप थे, क्योंकि वे भी इस रूढ़ि में विश्वास करते थे कि परिवार का अधिष्ठाता ब्रह्मा की हथेली से उत्पन्न हुआ था। यह भी किबदंती है कि चालुक्यों का मूल वासस्थान अयोध्या था, जहाँ से चलकर उस परिवार का राजकुमार विजयादित्य दक्षिण पहुँचा और वहाँ अपना राज्य स्थापित करने के प्रयत्न में पल्लवों से युद्ध करता हुआ मारा गया। उसके पुत्र विष्णुवर्धन् ने कदंबो और गंगों को परास्त किया और वहाँ अपने राज्य की स्थापना की। वंश की राजधानी बीजापुर जिले में बसाई थी।
पुलकेशिन प्रथम का एक उत्तराधिकारी कीर्तिवर्मन् प्रथम था, जो छठी शताब्दी के उत्तरार्ध में हुआ था। उसने कदंबों, गंगां और मौर्यों को पराजित करके अपने पूर्वजों द्वारा अर्जित प्रदेश में कुछ और भाग मिला लिए। पुलकेशिन् द्वितीय, कुब्ज विष्णुवर्धन और जयसिंह उसके तीन पुत्र थे और छठी शताब्दी के अंत में उसका उत्तराधिकार उसके छोटे भाई मंगलेश को प्राप्त हुआ। मंगलेश ने 602 ई. के पूर्व मलवा के कलचुरीय बुद्धराज को परास्त किया और दक्षिण में कलचुरि राज्य के विस्तार को रोका। उसने अपने पुत्र को राज्य का उत्तराधिकारी बनाने का प्रयत्न किया, किंतु उसके भतीजे पुलकेशिन् द्वितीय ने इसका विरोध किया। फलस्वरूप गृहयुद्ध में मंगलेश के जीवन का अंत हुआ। पुलकेशिन् द्वितीय ने जो 609 में सिंहासन पर बैठा, एक बड़ा युद्ध अभियान जारी किया और मैसूर के कंदब, कोंकण के मौर्य, कन्नौज के हर्षवर्धन और कांची के पल्लवों को परास्त किया तथा लाट, मालवा और कलिंग पर विजय प्राप्त की। उसके छोटे भाई विष्णुवर्धन् ने अपने लिये आंध्र प्रदेश जीता तो बादामी राज्य में मिला लिया गया। उसने सन् 615 616 में इस राजकुमार को आंध्र का मुख्य शासक नियुक्त किया और तब उसका शासन राजकुमार और उसके उत्तराधिकारियों के हाथ में रहा, जो पूर्वी चालुक्यों के रूप में प्रसिद्ध थे। संभवत: पुलकेशिन् द्वितीय ने पल्लव नरसिंह वर्मन् से सन् 642 में वुद्ध करते हुए प्राण दिए। उसके राज्यकाल में सन् 641 में एक चीनी यात्री युवानच्वां ने उसके राज्य का भ्रमण किया, जिसके संस्मरणों से उस काल में दक्षिण की आंतरिक स्थिति की झलक प्राप्त हो सकती है। पुलकेशिन् द्वितीय की मृत्यु के पश्चात् 13 वर्ष तक दक्षिण का प्रांत पल्लवों के अधिकार में रहा। 655 ई. में उसके बेटे विक्रमादित्य प्रथम ने पल्लवों के अधिकार से अपना राज्य पुन: प्राप्त कर लिया। उसने अपनी सेनाएँ लेकर पल्लवों पर आक्रमण कर दिया और प्रदेश के एक भाग पर अपना प्रभुत्व स्थापित कर लिया, यद्यपि वह प्रभुत्व बहुत अल्प समय तक ही रहा। उसके प्रपौत्र विक्रमादित्य द्वितीय ने पल्लवों से पुन: बैर ठान लिया और उसकी राजधानी कांची को लूट लिया। विक्रमादित्य द्वितीय के राज्यकालांतर्गत (733 745 ई.) चालुक्य राज्य के उत्तरी भाग पर सिंध के अरबों ने आधिपत्य जमा लिया, किंतु अवनिजनाश्रय पुलकेशी नाम के उसके सामंत ने, जो चालुक्य वंश की पार्श्ववर्ती शाखा का सदस्य था तथा जिसक मुख्य स्थान नौसारी में था, आधिपत्यकारियों को खदेड़कर बाहर कर दिया। उसका पुत्र और उत्तराधिकारी कीर्तिवर्मन् द्वितीय आठवीं शताब्दी के मध्य राष्ट्रकूट दानीदुर्ग द्वारा पदच्युत किया गया।
चालुक्य राजा मंगलेशा का पुराना कन्नड़ शिलालेख (578 ई) बादामी गुफा मंदिर नं ३ जैसा इससे पूर्व कहा जा चुका है, कुब्ज विष्णुवर्धन्, पुलकेशिन् द्वितीय का छोटा भाई, जो चालुक्य साम्राज्य के पूर्वी भाग का अधिष्ठाता था, 615 16 ई. में आंध्र की राजधानी बेंगी के सिंहासन पर बैठा। पूर्वी चालुक्यवंशियों को राष्ट्रकूटों से दीर्घकालीन युद्ध करना पड़ा। अंत में राष्ट्रकूटों ने चालुक्यों की बादामी शासक शाखा को अपदस्थ कर दिया और दक्षिण पर अधिकार कर लिया। राष्ट्रकूट राजकुमार गोविंद द्वितीय ने आंध्र पर अधिकार कर लिया और तत्कालीन शासक कुब्ज विष्णुवर्धन् के दूरस्थ उत्तराधिकारी, विष्णुवर्धन चतुर्थ को आत्मसमर्पण के लिये बाध्य किया। विष्णुवर्धन् चतुर्थ अपने मुखिया गोविंद द्वितीय के पक्ष में राष्ट्रकूट ध्रुव तृतीय के विरुद्ध बंधुघातक युद्ध लड़ा और उसके साथ पराजय का साझीदार बना। उसने ध्रुव तृतीय और उसके पुत्र एवं उत्तराधिकारी गोविंद तृतीय के प्रभत्व को मान्यता दे दी। तदनंतर पुत्र विजयादित्य द्वितीय कई वर्षों तक स्वतंत्रता के लिये गोविंद तृतीय से लड़ा, किंतु असफल रहा। राष्ट्रकूट सम्राट् ने उसे अपदस्थ कर दिया और आंध्र के सिंहासन के लिये भीम सलुक्की को मनोनीत किया। गोविंद तृतीय की मृत्यु के पश्चात् उसके उत्तराधिकारी अमोघवर्ष प्रथम के राज्यकाल में विजयादित्य ने भीम सलुक्की को परास्त कर दिया, आंध्र पर पुन: अधिकार कर लिया ओर दक्षिण को जीतता हुआ, विजयकाल में कैंबे (खंभात) तक पहुँच गया जो ध्वस्त कर दिया गया था। तत्पश्चात् उसके प्रतिहार राज्य पर आक्रमण किया किंतु प्रतिहार वाग्भट्ट द्वितीय द्वारा पराजित हुआ। घटनावशात् शत्रुओं में तंग आकर उसे अपने देश की शरण लेनी पड़ी। विजयादित्य द्वितीय के पौत्र विजयादित्य तृतीय (844 888ई) ने उत्तरी अर्काट के पल्लवों को पराजित किया, तंजोर के कोलाओं को उनके देश के पंड्याओं पर पुनर्विजय में सहायता दी, राष्ट्रकूट कृष्ण द्वितीय और उसके सबंधी दहाल के कलचुरी संकरगण और कालिंग के गंगों को परास्त किया और किरणपुआ तथा चक्रकूट नगरों को जलवा दिया। 10वीं शताब्दी के उत्तरार्ध में गुहयुद्ध हुआ और बदप ने, जो चालुक्य साम्रज्य का पार्श्ववर्ती भाग था, राष्ट्रकूट कृष्ण तृतीय को सहायता देकर तत्कलीन चालुक्य शासक दानार्णव को परास्त कर दिया। फिर वेंगो के सिंहासन पर अवैध अधिकार कर लिया, जहाँ पर उसने और उसे उत्तराधिकारियों ने 999 ई. तक राज्य किया। अंत में दानार्णव के पुत्र शक्तिवर्मन् ने सभी शत्रुओं को परास्त करने और अपने देश में अपना प्रभुत्व स्थापित करने में सफलता प्राप्त की। शक्तिवर्मन् का उत्तराधिकार उसके छोटे भाई विमलादित्य ने सँभाला। उसके पश्चात् उसका पुत्र राजराज (1018 60) उत्तराधिकारी हुआ। राजराज ने तंजोर के राजेंद्रचोल प्रथम की कन्या से विवाह किया और उससे उसको कुलोत्तुंग नाम का पुत्र उत्पन्न हुआ जो अपने जीवन के प्रारंभिक दिनों में चोल राजधानी में अपनी नानी तथा राजेंद्रचोल की रानी के पास रहा। सन् 1060 में राजराज अपने सौतेले भाई विक्रमादित्य सप्तम द्वारा अदस्थ किया गया जो वेंगी के सिंहासन पर 1076 तक रहा। सन् 1070 में राजराज के पुत्र कुलोत्तुंग ने चोल देश पर सार्वभौमिक शासन किया और सन् 1076 में अपने चाचा विजादित्य सप्तम को पराजित कर आंध्र को अपने राज्य में मिला लिया। कुलोत्तुंग और उसके उत्तराधिकारी, जो चोल कहलाना पसंद करते थे, सन् 1271 तक चोल देश पर शासन करते रहे।
ऊपर इसका उल्लेख किया जा चुका है कि बादामी का चालुक्य कीर्तिवर्मन् द्वितीय 8वीं शती के मध्यभाग में राष्ट्रकूटों द्वारा पदच्युत कर दिया गया, जिन्होंने बाद में दक्षिण में दो सौ वर्षों से अधिक काल तक राज्य किया। इस काल में कीर्तिवर्मन् द्वितीय का भाई भीम और उसके उत्तराधिकारी राष्ट्रकूटों के सामंतों की हैसियत से बीजापुर जिले में राज्य करते रहे। इन सांमतों में अंतिम तैल द्वितीय ने दक्षिण में राष्ट्रकूटों के शासन को समाप्त कर दिया और 973 ई. में देश में सार्वभौम सत्ता स्थापित कर ली। वह बड़ी सफलता के साथ चोलों और गंगों से लड़ा और तैल की प्रारंभिक राजधानी मान्यखेट थी। सन् 993 के कुछ दिनों पश्चात् राजधानी का स्थानांतरण कल्याणी में हो गया जो अब बिहार में है। तैल का पौत्र जयसिंह (सन् 1015 1042) परमार भोज और राजेंद्र चोल से सफलतापूर्वक लड़ा। जयसिंह का बेटा सोमेश्वर (1042 1068) भी चोलों से बड़ी सफलतापूर्वक लड़ा और लाल, मालवा तथा गुर्जर को रौंद डाला। उसका उत्तराधिकार उसके पुत्र सोमेश्वर द्वितीय ने 1069 में सँभाला जिसे उसके छोटे भाई विक्रमादित्य षष्ठ ने 1076 ई. में अपदस्थ कर दिया। विक्रमादित्य कुलोत्तुंग प्रथम से आंध्र देश पर अधिकार करने के निमित्त लड़ा। युद्ध के विभिन्न परिणाम हुए और कुलोत्तंग प्रथम की मृत्यु के पश्चात् (1018 ई.) कुछ काल तक के लिये विक्रमादित्य ने उस प्रदेश कर अपना प्रभुत्व स्थापित रखा। उसने द्वारसमुद्र के होयसलों और देवगिरि के यादवों के विद्रोहों का दमन किया और लाल तथा गुर्जर को लूट लिया। उसके दरबार की शोभा कश्मीरी कवि विल्हण से थी, जिसने विक्रमांकदेवचरित लिखा है। विक्रमादित्य षष्ठ के पौत्र तैल तृतीय के शासनकाल में सन् 1156 में कलचुरी बिज्जल ने दक्षिण पर सार्वभौम अधिकार कर लिया और चालुक्य सम्राट् की मृत्यु के पश्चात् सन् 1163 में अपने को सम्राट् घोषित कर दिया। तैल तृतीय के पुत्र सोमेश्वर चतुर्थ ने 1181 में कलचुरी से पुन: राजसिंहासन छीन लिया, किंतु 1184 के लगभग फिर यादव भिल्लम को समर्पण करना पड़ा। उसके उत्तराधिकारियों के विषय में कुछ भी ज्ञात नहीं हैं। चालुक्यवंश की तीन प्रमुख शाखाओं के साथ, जिनका उल्लेख पहले किया जा चुका है, कुछ दूसरी शाखाएँ भी थीं जिन्होंने दक्षिण आंध्र और गुजरात आदि के कुछ भागों में प्रारंभिक काल में शासन किया।

चालुक्य नरेशों की पूर्ण उपाधि सत्याश्रय श्री पृथिवीवल्लभ महाराजाधिराज परमेश्वर भट्टारक थी। इसमें से परमेश्वर का सर्वप्रथम उपयोग हर्षवर्धन पर पुलकेशिन् द्वितीय की विजय के बाद हुआ और महाराजाधिराज तथा भट्टारक सर्वप्रथम विक्रमादित्य प्रथम के समय प्रयुक्त हुए। राजवंश के योग्य व्यक्तियों को राज्य में अधिकार के पदों पर नियुक्त किया जाता था। राज्य में रानियों का महतव भी नगण्य नहीं होता था। विजित प्रदेश के शासकों को विजेता की अधीनता स्वीकार कर लेने पर शासन पर अधिकार फिर से प्राप्त हो जाता था। अभिलेखों में सामंत और महत्तर के अतिरिक्त विषयपति, देशधिपति, महासांधिविग्रहिक, गामुंड, ग्रामभोगिक और करण के उल्लेख मिलते हैं। राज्य राष्ट्र, विषय, नाडु और ग्रामों में विभक्त था। राज्य के करों में निधि, उपनिधि, क्लृप्त, उद्रंग और उपरिकर के अतिरिक्त मारुंच, आदित्युंच, उचमन्न और मरुपन्न आदि स्थानीय करों के उल्लेख हैं। मकानों और उत्सवों पर भी कर था। व्यापारी संघ स्वयं अपने ऊपर भी कर लगाया करते थे। चालुक्यों को सेना संगठित और शाक्तिशाली थी। इसका उल्लेख युवानच्वां ने किया है और इसका समर्थन चालुक्यों की विजयों से, विशेष रूप से हर्ष पर सिद्ध होता है। उसका कहना है कि पराजित सेनापति को कोई दंड नहीं दिया जाता, केवल उसे स्त्रियों के वस्त्र पहनने पड़ते हैं। चालुक्यों की नौसेना की शक्ति भी नगण्य नहीं थी।
युवान च्वांं ने लिखा है मिट्टी अच्छी और उपजाऊ है, बराबर जोती जाती है और इससे बहुत अधिक उपज होती है। उसने महाराष्ट्र के निवासियों को गर्वीला और युद्धप्रिय बतलाया है एवं कहा है कि वे उपकार के प्रति कृतज्ञ और अपकार के प्रति प्रतिशोधक होते है, विपन्न और शरणगत के लिये वे आत्मबलिदान तक करने को तत्पर रहते हैं और अपमान करनेवाले की हत्या की उन्हें पिपासा होती है। स्त्रियों में उच्चकुलों में शिक्षा के प्रसार के कई प्रमाण हैं। मंदिर सामाजिक तथा आर्थिक जीवन के विशिष्ट केंद्र थे। आर्थिक जीवन में श्रेणियों का महत्व था। कांस्यकार और तेलियों की श्रेणियों के उल्लेख अभिलेखों में मिलते हैं। लक्ष्मेश्वर के अभिलेख में युवराज विक्रमादित्य द्वारा पोरिगिरे स्थान के महाजनों, नगर और 18 प्रकृतियों को दी गई आचारव्यवस्था का विवरण है। राज्य की ओर से तौल और मान में आदर्श रूप प्रस्तुत किया गया था।
ब्राह्मण धर्म उन्नति पर था। चालुक्य नरेश विष्णु अथवा शिव के उपासक थे। उन्होंने इन देवताओं की पूजा के लिये पट्टकल, बादामी आदि स्थानों पर भव्य मंदिर निर्मित किए। ग्रहण के अवसर पर वे दान देते थे और स्मृतियों के आदर्श पर व्रत और दान करते थे। वे वैदिक यज्ञों का अनुष्ठान करते थे और विद्वान् ब्राह्मणों का संत्कार करते थे। किंतु धार्मिक विषयों में वे सहिष्णु थे तथा जैनियों का आदर करते थे। और उन्हें भी दान देते थे। चालुक्य राज्य में जैन धर्म उन्नत दशा में था। राज्य में कई उल्लेखनीय जैन मंदिर भी बनवाए गए। बौद्ध धर्म की स्थिति के लिये हमारे पास कोई समकालीन पुरातत्व का प्रमाण नहीं है। युवान च्वां का कथन है कि महाराष्ट्र में सौ से ऊपर बौद्ध विहार और पाँच हजार से ऊपर बौद्ध भिक्षु थे।
युवानच्वांड के अनुसार लोगों को ज्ञानार्जन की रुचि थी। राजवंश के व्यक्ति स्वयं विद्याओं और शास्त्रों का अध्ययन करते थे और विद्वानों को दान के द्वारा प्रोत्साहन देते थे। वातापी शिक्षा और ज्ञान के केंद्र के रूप में प्रसिद्ध थी। संस्कृत साहित्य के विभिन्न अंगों का अध्ययन होता था। अभिलेखों की भाषाशैली पर प्रसिद्ध काव्यग्रंथों का प्रभाव स्पष्ट है। एहोळे प्रशस्ति की रचना जैन कवि रविकीर्ति ने की थी। जैनेंद्र व्याकरण के रचयिता पूज्यवाद इसी काल के थे। विजयांका अथवा विज्जिका, जिसकी गणना राजशेखर ने वैदर्भी शैली का प्रयाग करने में केवल कालिदास के बाद की है, संभवत: चंद्रादित्य की रानी विजयभट्टारिका ही थी। सोमदेवसूरि ने यशस्तिलकचंपू और नीतिवाक्या मृत की रचना वेमुलवाड के चालुक्यों के संरक्षण में की थी। कन्नड साहित्य के इतिहास में भी इस काल का योगदान महत्वपूर्ण है। श्री वर्धदेव ने तत्वार्थमहाशास्त्र पर चूडामणि नाम की टीका लिखी। श्यामकुंदाचार्य प्राकृत, संस्कृत और कर्णाट भाषाओं के लेखक के रूप में प्रसिद्ध हैं। कन्नड भाषा के सर्वश्रेष्ठ कवि और आदिपुराण तथा विक्रमार्जुनविजय के रचयिता पंप वेमुलवाड के चालुक्य नरेश अरिकेसरि द्वितीय के दरबार में थे।
ऐहोले, मेगृति और बादामी के मंदिरों से दक्षिण के मंदिरों का इतिहास प्रारंभ होता है। पट्टकल के मंदिरों में इनके विकास का दूसरा चरण परिलक्षित होता है इन मंदिरों से मूर्तियों की संख्या में वृद्धि के साथ ही इनकी शैली में भी विकास मिलता है। ठोस चट्टानों को काटकर मंदिरों का निर्माण करने की कला में अद्भुत कुशलता दिखलाई पड़ती है। लोकेश्वर मंदिर के निर्माता श्रीगुंडन् अनिवारिताचारि ने अनेक नगरों की निर्माणयोजना की थी और अनेक वास्तु, यान, आसन, शयन, मणिमुकुट और रत्नचूड़ामणि आदि बनाए थे। वह त्रिभुवनाचारि और दक्षिण देश के सूत्रधार के रूप में प्रसिद्ध थे। विद्वान् अजंता के भित्तिचित्रों में से कुछ को इसी काल की कृति मानते हैं। पट्टदकल के अभिलेख में भी शिल्पकारों और मूर्तिकारों के एक वंश की तीन पीढ़ियों का उल्लेख है। एक अभिलेख में भरत की परंपरा पर आधारित नृत्य के एक नए ग्रंथ की लोकप्रियता का उल्लेख है जिसने अन्य विरोधी पद्धतियों पर विजय प्राप्त की थी।
कल्याणी के चालुक्य, 
इनके राजचिह्रों में मयूरध्वज भी था। इनका पूर्ण विरुद था समस्त भुवनाश्रय श्रीपृथिवीवल्लभ महाराजाधिराज परमेश्वर परमभट्टारक सत्याश्रयकुलतिलक चालुक्याभरण श्रीमत् जिसके अंत में मल्ल अंतवाली राजा की विशिष्ट उपाधि होती थी। राजवंश के व्यक्तियों को विभिन्न प्रदेशों के करों का भाग भुक्ति के रूप में मिलता था। युवराज को राज्य के दो प्रमुख प्रांतों का शासन दिया जाता था। सामंतों के अभिलेखों में उनके अधिपति के वंशावली के बाद तत्पाद पद्मोपजीवि के साथ उनका स्वयं का उल्लेख होता था। उनके अभिलेख में राज्य की उत्तरोत्तर अभिवृद्धि और आचंद्रार्क स्थायित्व सूचक शब्दों का अभाव होता था। स्त्रियों को भी प्रांत और दूसरे प्रादेशिक विभाजनों का शासन दे दिया जाता था। चालुक्यों के अभिलेखों में कई राजगुरुओं के उल्लेख हैं। राज्य के वैभव के प्रदर्शन की भावना बढ़ रही थी। इसी के साथ शासनव्यवस्था की जटिलता बढ़ रही थी। उदाहरणार्थ, सांधिविग्रहिक के साथ ही हमें कन्नडसांधिविग्रहिक, लाटसांधिविग्रहिक और हेरिसांधिविग्रहिक के उल्लेख मिलते हैं। राजभवन में सेवकों और अधिकारियों में कई रंग दिखलाई पड़ते हैं। चालुक्य अभिलेखों में अनेक योग्य मंत्रियों तथा अधिकारियों के नाम मिलते हैं जिन्होंने चालुक्यों के गौरव को बढ़ाने में विशेष योग दिया था। ऐसे अधिकारी प्राय: एक से अधिक पदों पर रहते थे। विशिष्ट गौरवप्राप्त अधिकारियों और विशिष्ट सैनिकों का एक वर्ग था जे सहवासि कहलाता था। वह सदैव सम्राट् के साथ रहता था और उसकी सेवा में प्राण तक त्यागने के लिये प्रस्तुत रहता था। पद प्राय: वंशगत होते थे और वेतन के स्थान पर भुक्ति अथवा कर का भाग देने का प्रचलन था। विशिष्ट सेवा के लिये विशेष उपाधियों और विशेष चिह्रों के उपयोग का अधिकार दिया जाता था। सैनिक अधिकारियों में सेनाधिपति, महादंडनायक, दंडनायक और कतितुरगसाहिनि के उल्लेख मिलते हैं। सेना में सभी जाति और वर्ग के लोग संमिलित होते थे। राज्य राष्ट्र, विषय, नाड्ड, कंपण और ठाण में विभक्त था। किंतु इन प्रादेशिक विभाजनों के साथ अभिलेखों में जो संख्याएँ प्रयुक्त हुई हैं उनका निश्चित महत्व अभी तक नहीं स्पष्ट हो पाया है। शासन में स्थानीय स्वायत्त संस्थाओं का विशेष स्थान था। इनमें से कुछ का स्वरूप सामाजिक और धार्मिक भी था। नगरों का प्रबंध करनेवाली सभाएँ महाजन के नाम से प्रसिद्ध थीं। गांवों की संस्थाएँ, जो मुख्यत: चोल संस्थाओं जैसी थीं, पहले की तुलना में अधिक सक्रिय थीं। ये सामूहिक संस्थाएँ परस्पर सहयोग के साथ काम करती थीं और सामाजिक जीवन में उपयोगी अनेक कार्यों का प्रबंध करती थीं। गाँव के अधिकारियों में उरोडेय, पेर्ग्गडे, गार्वुड, सेनबोव और कुलकर्णि के नाम मिलते हैं। राज्य द्वारा लिए जानेवाले कर प्रमुख रूप से दो प्रकार के थे: आय, यथा सिद्धाय, पन्नाय और दंडाय तथा शुंक, यथा वड्डरावुलद शुंक, पेर्ज्जुक और मन्नेय शुंक। इनके अतिरिक्त अरुवण, बल्लि, करवंद, तुलभोग और मसतु का भी निर्देश है। मनेवण गृहकर था, कन्नडिवण (दर्पणक) संभवत: नर्तकियों से लिया जाता था और बलंजीयतेरे व्यापारियों पर था। विवाह के लिये बनाए गए शामियानों पर भी कर का उल्लेख मिलता हैं। इस काल क संस्कृति का स्वरूप उदार और विशाल था और उसमें भारत के अन्य भागों के प्रभाव भी समाविष्ट कर लिए गए थे। स्त्रियों के सामाजिक जीवन में भाग लेने पर बंधन नहीं थे। उच्च वर्ग की स्त्रियों की शिक्षा की समुचित व्यवस्था थी। नर्तकियों (सूलेयर) की संख्या कम नहीं थी। सतीप्रथा के भी कुछ उल्लेख मिलते हैं। महायोग, शूलब्रह्म और सल्लेखन आदि विधियों से प्राणोत्सर्ग के कुछ उदाहरण मिलते हैं। दिवंगत संबंधी, गुरु अथवा महान व्यक्तियों की स्मृति में निर्माण कराने को परोक्षविनय कहते थे। पोलो जैसे एक खेल का चलन था। मंदिर सामाजिक और आर्थिक जीवन के भी केंद्र थे। उनमें नृत्य, गीत और नाटक के आयोजन होते थे। संगीत में राजवंश के कुछ व्यक्तियों की निपुणता का उल्लेख मिलता है। सेनापति रविदेव के लिये कहा गया है कि जब वह अपना संगीत प्रस्तुत करता था, लोग पूछते थे कि क्या यह मधु की वर्षा अथवा सुधा की सरिता नहीं हैं?
कृषि के लिये जलाशयों के महत्व के अनुरूप ही उनके निर्माण और उनकी मरम्मत के लिये समुचित प्रबंध होता था। आर्थिक दृष्टि से उपयोगी फसलें, जैसे पान, सुपारी कपास और फल, भी पैदा की जाती थीं। उद्योगों और शिल्पों की श्रेणियों के अतिरिक्त व्यापारियों के भी संघ थे। व्यापारियों ने कुछ संघ, तथा नानादेशि और तिशैयायिरत्तु ऐंजूर्रुवर् का संगठन अत्यधिक विकसित था और वे भारत के विभिन्न भागों और विदेशों के साथ व्यापार करते थे। इस काल के सिक्कों के नाम हैं पोन् अथवा गद्याण, पग अथवा हग, विस और काणि। जयसिंह, जगदेकमल्ल और त्रैयोक्यमल्ल के नाम के सोने और चाँदी के सिक्के उपलब्ध होते हैं। मत्तर, कम्मस, निवर्तन और खंडुग भूमि नापने की इकाइयाँ थी किंतु नापने के दंड का कोई सुनिश्चित माप नहीं था। संभवत: राज्य की ओर से नाप की इकाइयों का व्यवस्थित और निश्चित करने का प्रयत्न हुआ था।
सहनशीलता और उदारता इस युग के धार्मिक जीवन की विशेषताएँ थीं। सभी धर्म और संप्रदाय समान रूप से राजाओं और सामंतों के दान के पात्र थे। ब्राह्मण धर्म में शिव और विष्णु की उपासना का अधिक प्रचलन था, इनमें भी शिव की पूजा राजवंश और देश दोनों में ही अधिक जनप्रिय थी। कलचूर्य लोगों के समय में लिंगायत संप्रदाय के महत्व में वृद्धि हुई थी। कोल्लापुर महालक्ष्मी की शाक्त विधि से पूजा का भी अत्यधिक प्रचार था। इसके बाद कार्तिकेय की पूजा का महत्व था। बौद्ध धर्म के प्रमुख केंद्र बेल व गावे और डंबल थे। किंतु बौद्ध धर्म की तुलना में जैन धर्म का प्रचार अधिक था।
वेद, व्याकरण और दर्शन की उच्च शिक्षा के निमित्त राज्य में विद्यालय या घटिकाएँ थीं जिनकी व्यवस्था के लिये राज्य से अनुदान दिए जाते थे। देश में ब्राह्मणों के अनेक आवास अथवा ब्रह्मपुरी थीं जो संस्कृत के विभिन्न अंगों के गहन अध्ययन के केंद्र थीं।
वादिराज ने जयसिंह द्वितीय के समय में पार्श्वनाथचरित और यशोधरचरित्र की रचना की। विल्हण की प्रसिद्ध रचना विक्रमांकदेवचरित में विक्रमादित्य षष्ठ के जीवनचरित् का विवरण है। विज्ञानेश्वर ने याज्ञवल्क्य स्मृति पर अपनी प्रसिद्ध टीका मिताक्षरा की रचना विक्रमादित्य के समय में ही की थी। विज्ञानेश्वर के शिष्य नारायण ने व्यवहारशिरोमणि की रचना की थी। मानसोल्लास अथवा अभिलषितार्थीचिंतामणि जिसमें राजा के हित और रुचि के अनेक विषयों की चर्चा है सोमेश्वर तृतीय की कृति थी। पार्वतीरुक्तिमणीय का रचयिता विद्यामाधव सोमेश्वर के ही दरबार में था। सगीतचूड़ामणि जगदेकमल्ल द्वितीय की कृति थी। संगीतसुधाकर भी किसी चालुक्य राजकुमार की रचना थी। कन्नड़ साहित्य के इतिहास में यह युग अत्यंत समृद्ध था। कन्नड भाषा के स्वरूप में भी कुछ परिवर्तन हुए। षट्पदी और त्रिपदी छंदों का प्रयोग बढ़ा। चंपू काव्यों की रचना का प्रचलन समाप्त हो चला। रगले नाम के विशेष प्रकार के गीतों की रचना का प्रारंभ इसी काल में हुआ। कन्नड साहित्य के विकास में जैन विद्वानों का प्रमुख योगदान था। सुकुमारचरित्र के रचयिता शांतिनाथ और चंद्रचूडामणिशतक के रचयिता नागवर्माचार्य इसी कल में हुए। रन्न ने, जो तैलप के दरबार का कविचक्रवर्ती था, अजितपुराण और साहसभीमविजय नामक चंपू, रन्न कंद नाम का निघंटु और परशुरामचरिते और चक्रेश्वरचरिते की रचना की। चामंुडराय ने 978 ई. में चामुंडारायपुराण की रचना की। छंदोंबुधि और कर्णाटककादंबरी की रचना नागवर्मा प्रथम ने की थी। दुर्गसिंह ने अपने पंचतंत्र में समकालीन लेखकों में मेलीमाधव के रचयिता कर्णपार्य, एक नीतिग्रंथ के रचयिता कविताविलास और मदनतिलक के रचयिता चंद्रराज का उल्लेख किया है। श्रीधराचार्य को गद्यपद्यविद्याधर की उपाधि प्राप्त थी। चंद्रप्रभचरिते के अतिरिक्त उसने जातकतिलक की रचना की थी जो कन्नड में ज्योतिष का प्रथम ग्रंथ है। अभिनव पंप के नाम से प्रसिद्ध नागचंद्र ने मल्लिनाथपुराण और रामचंद्रचरितपुराण की रचना की। इससे पूर्व वादि कुमुदचंद्र ने भी एक रामायण की रचना की थी। नयसेन ने धर्मामृत के अतिरिक्त एक व्याकरण ग्रंथ भी रचा। नेमिनाथपुराण कर्णपार्य की कृति है। नागवर्मा द्वितीय ने काव्यालोकन, कर्णाटकभाषाभूषण और वास्तुकोश की रचना की। जगद्दल सोमनाथ ने पूज्यवाद के कल्याणकारक का कन्नड में अनुवाद कर्णाटक कल्याणकारक के नाम से किया। कन्नड गद्य के विकास में वीरशैव लोगों का विशेष योगदान था। प्राय: दो सौ लेखकों के नाम मिलते हैं जिनमें कुछ उल्लेखनीय लेखिकाएँ भी थीं। बसव और अन्य वीरशैव लेखकों ने वचन साहित्य को जन्म दिया जिसमें साधारण जनता में वीरशैव सिद्धांतों के प्रचलन के लिये सरल भाषा का उपयोग किया गया। कुछ लिंगायत विद्वानों ने कन्नड साहित्य के अन्य अंगों को भी समृद्ध किया।
अभिलेखों में प्रस्तर के कुछ कुशल शिल्पियों के नाम मिलते हैं यथा शंकरार्य, नागोज और महाकाल। चालुक्य मंदिरों की बाहरी दीवारों और दरवाजों पर सूक्ष्म अलंकारिता मिलती है। मंदिरों के मुख्य प्रवेशद्वार पार्श्व में हैं। विमान और दूसरे विषयों में भी इन मंदिरों का विकसित रूप होयसल मंदिरों में दिखलाई पड़ता है। इन मंदिरों के कुछ उल्लेखनीय उदाहरण हैं लक्कुंदि में काशिविश्वेश्वर, इत्तगि में महादेव और कुरुवत्ति में मल्लिकार्जुन का मंदिर।
पल्लव राजवंश प्राचीन दक्षिण भारत का एक राजवंश था। चौथी शताब्दी में इसने कांचीपुरम में राज्य स्थापित किया और लगभग ६०० वर्ष तमिल और तेलुगु क्षेत्र में राज्य किया। बोधिधर्म इसी राजवंश का था जिसने ध्यान योग को चीन में फैलाया। यह राजा अपने आप को क्षत्रिय मानते थे।

पल्लव राजवंश कुछ विद्वानों ने पल्लवों की उत्पत्ति पार्थियन लोगों से बतलाई है। किंतु पल्लव और पह्लव नामों का ध्वनिसाम्य दोनों का तादात्म्य सिद्ध करने के लिए पर्याप्त नहीं है। दक्षिणी भारत में पह्लवों को उत्तरापथ में और पल्लवों को दक्षिणापथ में रहनेवाला कहकर दोनों में स्पष्ट अंतर दिखलाया है। पल्लव शब्द मूलत: तमिल तोंडेयर और तोंडमान का संस्कृत रूप था। पल्लवों की तमिल उत्पत्ति माननेवाले विद्वान् पल्लवों का तिरैयर से समीकरण बतलाते हैं। एक विद्वान् ने तो पल्लव शब्द को ही, दूध दुहनेवाले या ग्वाले के अर्थ में, तमिल भाषा से निकला सिद्ध करने का असफल प्रयत्न किया है। मणिमेखलै के आधार पर प्रथम पल्लव नरेश को एक चोल गुर्जर और एक नाग राजकन्या की सतति मानने का भी सुझाव रखा गया है। पल्लव नामकरण नाग राज कन्या के जन्मदेश मणिपल्लवम् अथवा प्रथम पल्लव के तोंडै लता की शाखा की गेंडुरी से बँधा हुआ पाए जाने के कारण बतलाया जाता है।
इसके विरुद्ध कुछ विद्वान् पल्लवों की उत्तरी उत्पत्ति मानते हैं। जायसवाल के अनुसार पल्लव वाकाटकों की एक शाखा थे; ये उत्तर के कायस्थ थे जिन्होंने सैनिक वृत्ति अपना ली थी। पल्लव राजवंश के ऊपर उत्तरी भारत की सांस्कृतिक परंपराओं की स्पष्ट छाप है। वे पहले प्राकृत और बाद में संस्कृत का उपयोग करते हैं। वे धर्ममहाराज और अश्वमेघयाजिन् जैसी उपाधियाँ धारण करते हैं। उनकी प्रारंभिक शासनव्यवस्था सतवाहन पद्धति और अंततोगत्वा अर्थशास्त्र में प्रतिपादित व्यवस्था से संबंधित है। किंतु इन सब से पल्लवों की उत्तरी उत्पत्ति कहाँ तक सिद्ध होती है, यह निश्चय करना कठिन है। पल्लवों को ब्राह्मण द्रोणाचार्य और अश्वत्थामा से संबंधित करनेवाली अनुश्रुतियाँ तो है किंतु कदंबों के तालगुंड अभिलेख में पल्लवों को क्षत्रिय गुर्जर कहा गया है जिसका समर्थन ह्वेनसांग भी करता है। संभवत: वे प्रारंभ में सातवाहनों के सामंत थे। उन्होंने कांची प्रदेश नागों से लिया होगा। यह घटना दूसरी शताब्दी के मध्य के बाद की होगी जब कि टाल्मी के अनुसार यहाँ नागों का अधिकार था। बाद के कुछ अभिलेखों में पल्लव राजवंश की उत्पत्ति ईनमें उल्लिखित कुछ प्रारंभिक नाम काल्पनिक जैसे लगते हैं किंतु कुछ घटनाओं का ऐतिहासिक आधार भी संभव है।

पल्लवों का प्रारंभिक इतिहास क्रमबद्ध रूप से नहीं प्रस्तुत किया जा सकता। सुविधा के लिए भाषा के आधार पर उन्हें प्राकृत ताम्रपट्टों से ज्ञात और संस्कृत ताम्रपट्टों से ज्ञात पल्लवों में विभाजित किया जाता है। इनमें से सर्वप्रथम नाम सिंहवर्मन् का है जिसका गुंटुर अभिलेख तीसरी शताब्दी के अंतिम चरण का है। शिवस्कंदवर्मन्, जिसके अभिलेख मयिडवोलु और हीरहडगल्लि से प्राप्त हुए हैं, चौथी शताब्दी के आरंभ में हुआ था और प्रारंभिक पल्लवों में सबसे अधिक प्रसिद्ध है। इस समय पल्लवों का अधिकार कृष्णा नदी से दक्षिणी पेन्नेर और बेल्लारी तक फैला हुआ था। शिवस्कंदवर्मन ने अश्वमेघ यज्ञ किया था। उसके बाद स्कंदवर्मन् का राज्य हुआ। स्कंदवर्मन् के गुंटुर से प्राप्त ताम्रपट्ट में, जो ब्रिटिश म्यूजियम में सुरक्षित है युवराज बुद्धवर्मन् और उसके पुत्र बुद्ध्यंकुर का उल्लेख है। किंतु इसके बाद का इतिहास तिमिराच्छन्न है। समुद्रगुप्त के द्वारा पराजित कांची के नरेश का नाम विष्णुगोप था।
इसके बाद संस्कृत ताम्रपट्ट के पल्लवों का राज्यकाल आता है। इन अभिलेखों से हमें कई पल्लव राजाओं के नाम ज्ञात होते हैं किंतु उन सभी का परस्पर संबंध और क्रम निश्चित करना कठिन है। कांची के राजवंश की छिन्न भिन्न शक्ति का लाभ उठाकर पल्लव साम्राज्य के उत्तरी भाग में नेल्लोर गुंटुर क्षेत्र में एक सामंत पल्लव वंश ने अपना स्वतंत्र राज्य स्थापित किया। ताम्रपट्टों से ज्ञात इस वंश के शासकों को 375 से 575 ई. के बीच रखा जा सकता है।
कांची के मुख्य घराने के लिए सर्वप्रथम हम चेंडलूर ताम्रपट्ट से ज्ञात स्कंदवर्मन्, उसके पुत्र कुमारविष्णु प्रथम, पौत्र बुद्धवर्मन और प्रपौत्र कुमारविष्णु द्वितीय को रख सकते हैं। स्कंदवर्मन् संभवत: ब्रिटिश म्यूज़ियम के ताम्रपट्ट का स्कंदवर्मन् हो। इसके बाद उदयेदिरम् ताम्रपट्ट से स्कंदवर्मन् (द्वितीय), उसके पुत्र सिंहवर्मन्, पौत्र स्कंदवर्मन् तृतीय और प्रपौत्र नंदिवर्मन् (प्रथम) का ज्ञान होता है। पहले उल्लिखित पल्लवों के साथ इनका संबंध ज्ञात नहीं है। किंतु सिंहवर्मन् का राज्यकाल 436 से 458 ई. तक अवश्य रहा। सिंहवर्मन् और उसके पुत्र स्कंदवर्मन् (तृतीय) का उल्लेख उनके सामंत गंग लोगों के अभिलेखों में भी आता है। छठी शताब्दी के प्रारंभ में शांतिवर्मन् का नाम ज्ञात होता है। संभवत: यही चंडदंड के नाम से भी प्रसिद्ध था और कदंब रविवर्मन् के द्वारा मारा गया था।
सिंहवर्मन् द्वितीय से पल्लवों का राज्यक्रम सुनिश्चित हो जाता है। पल्लव राजवंश के गौरव का श्रीगणेश उसके पुत्र सिंहविष्णु (575 600 ई.) के द्वारा हुआ। सिंहविष्णु ने कलभ्रों द्वारा तमिल प्रदेश में उत्पन्न राजनीतिक अव्यवस्था का अंत किया और चोल मंडलम् पर पल्लवों का अधिकार स्थापित किया। यह विष्णु का उपासक था। अवनिसिंह उसका विरोधी था। उसने संस्कृत के प्रसिद्ध कवि भारवि को प्रश्रय दिया था। महाबलिपुरम की वराह गुहा में उसकी और उसकी दो रानियों की मूर्तियाँ प्रस्तर पर उभारी गई है।
सिंहविष्णु के पुत्र महेन्द्रवमन् प्रथम (600 630 ई.) की गणना इस राजवंश के सर्वोच्च सम्राटों में होती है। इस महान शासक की बहुमुखी प्रतिभा युद्ध और शांति दोनों ही क्षेत्रों में विकसित हुई। इसी समय पल्लवों और चालुक्यों के संघर्ष का प्रारंभ हुआ। चालुक्य नरेश पुलकेशिन् द्वितीय की सेना विजय करती हुई पल्लव राजधानी के बिल्कुल समीप पहुँच गई थी। पुल्ललूर के युद्ध में महेंद्रवर्मन् ने चालुक्यों को पराजित किया और साम्राज्य के कुछ उत्तरी भागों का छोड़कर शेष सभी की पुनर्विजय कर ली। महेंद्रवर्मन् ने कई विरुद धारण किए जो उसके प्रतिभाशाली व्यक्तित्व के अनेक गुणों की ओर संकेत करते हैं, यथा मत्तविलास, विचित्रचित्त, चेत्थकारि और चित्रकारपुलि। चट्टानों को काटकर बनवाए गए इसके मदिरों में से कुछ त्रिचिनापली, महेंद्रवाडि और डलवानूर में उदाहरण रूप में अवशिष्ट हैं। उसने महेंद्रवाडि में महेंद्र तटाक नाम के जलाशय का निर्माण किया। उसे चित्रकला में भी रुचि थी एवं वह कुशल संगीतज्ञ के रूप में भी प्रसिद्ध था। उसने मत्तविलास प्रहसन की रचना की थी। प्रारंभ में वह जैन मतावलंबी था किंतु अप्पर के प्रभाव से उसने शैव धर्म स्वीकार कर लिया। फिर भी उसने विष्णु की पूजा को प्रोत्साहन दिया किंतु जैनियों के प्रति वह असहिष्णु बना रहा।
महेंद्रवर्मन् का पुत्र नरसिंहवर्मन् प्रथम (630 668) इस राजवंश का सर्वश्रेष्ठ सम्राट् था। इसके समय में पल्लव दक्षिणी भारत की प्रमुख शक्ति बन गए। उसने चालुक्य नरेश पुलकेशिन् द्वितीय के तीन आक्रमणों का विफल कर दिया। इन विजयों से उत्साहित हाकर उसने अपनी सेना चालुक्य साम्राज्य पर आक्रमण के लिए भेजी जिसने 642 ई. में चालुक्यों की राजधानी वातापी पर अधिकार कर लिया। इस विजय के उपलक्ष में उसने वातापिकोंड की उपाधि धारण की। युद्ध में पुलकेशिन् की मृत्यु के कारण चालुक्य साम्राज्य अव्यवस्थित रहा। फलस्वरूप चालुक्य साम्राज्य के दक्षिणी भाग पर पल्लवों का अधिकार बना रहा। पुलकेशिन् के पुत्र विक्रमादित्य ने 655 में पल्लवों को वातापी छोड़ने पर विवश किया। नरसिंहवर्मन् ने लंका के राजकुमार मानवर्मा की सहायता के लिए दो बार लंका पर आक्रमण किया और अंत में उसे लंका के सिंहासन पर फिर से अधिकार दिलाया। उसके लिए यह भी कहा जाता है कि उसने चोल, चेर, कलभ्र और पांडवों का भी पराजित किया था। उसका विरुद महामल्ल था। उसने महाबलिपुरम् का गौरव बढ़ाया। यहाँ उसने एक ही प्रस्तरखंड से बने कुछ मंदिरों या रथों का निर्माण कराया। 640 में चीनी यात्री ह्वेनसांग पल्लव साम्राज्य में आया। उसने तोंडमंडलम् और कांची का वर्णन किया है।
नरसिंहवर्मन् के पुत्र महेंद्रवर्मन् द्वितीय का राज्यकाल दो वर्ष (668 670) का ही था जिसमें उसे चालुक्य विक्रमादित्य के हाथों पराजित होना पड़ा।
महेंद्रवर्मन् के पुत्र परमेश्वरवर्मन् प्रथम (670 695) का राजनीतिक महत्व चालुक्य नरेश विक्रमादित्य का सफल विरोध करने में है। विक्रमादित्य ने पल्लवों के शत्रु पांड्यों के साथ संधि की और अपने देश के अपमान का प्रतिकार करने के लिए पल्लव राज्य पर आक्रमण किया और कांची को विजय करता हुआ कावेरी के दक्षिणी तट पर उरगपुर तक पहुँचा। परमेश्वरवर्मन् अपनी प्रारभिक असफलताओं से हतोत्साह नहीं हुआ। विपक्षियों का ध्यान आकर्षित करने के लिए उसने एक सेना चालुक्य साम्राज्य में भेजी जिसने विक्रमादित्य के पुत्र विनयादित्य और पौत्र विजयादित्य का पराजित किया। उसने स्वयं पेरुवलनल्लूर के युद्ध में आक्रमणकारियों को पराजित किया और उन्हें पल्लव साम्राज्य छोड़कर जान पर विवश किया। महाबलिपुरम् की कुछ कलाकृतियाँ उसी ने बनवाई थीं। वह शिव का उपासक था। उसने कांची के समीप कूरम् में एक शिवमंदिर का निर्माण कराया।
परमेश्वरवर्मन् के पुत्र नरसिंह द्वितीय राजसिंह (695 722) का शांत और समृद्ध राज्यकाल कला और साहित्य की प्रगति की दृष्टि से उल्लेखनीय है। उसके मंदिर अपने आकार और सुंदरता के लिए प्रसिद्ध है। कांची का कैलासनाथ मंदिर और मामल्लपुरम् का मंदिर इनके उदाहरण हैं। कुछ विद्वानों के अनुसार प्रसिद्ध काव्यशास्त्रज्ञ और गद्यलेखक दंडिन् इसी के दरबार में था और यहीं भास के नाटकों का रंगमंच पर प्रदर्शनार्थ परिवर्तन किया गया था। इस काल की समृद्धि का कारण विदेशो से व्यापार था। संभवत: व्यापारिक हित के लिए ही उसने एक राजदूतमंडल चीन भेजा था। उसे विरुदों स विशेष प्रेम था। उसने 250 के लगभग उपाधियाँ ग्रहण की थीं जिनमें राजसिंह, शंकरभक्त और आगमप्रिय प्रमुख है।
नरसिंहवर्मन् के पुत्र परमेश्वरवर्मन् द्वितीय (722 730) के राज्यकाल के अंतिम वर्षों में चालुक्य युवराज विक्रमादित्य ने गंगों की सहायता से कांची पर आक्रमण किया। परमेश्वरवर्मन् ने भेंट आदि देकर आक्रमणकारियों को लौटाया। प्रतिकार की भावना से प्रेरित होकर उसने गंग राज्य पर आक्रमण किया किंतु युद्ध में मारा गया। तिरुवडि का शिवमंदिर संभवत: उसी ने बनवाया था।
परमेश्वरवर्मन् की मृत्यु पर उसके वंशजों के अभाव में राज्य के अधिकारियों ने विद्वान् ब्राह्मणों की घटिका के परामर्श से बारहवर्षीय नंदिवर्मन् द्वितीय पल्लवमल्ल (730 800) की सिंहासन पर बैठाया यह सिंहविष्णु के भाई भीमवर्मन् के वंशज हिरण्यवर्मन् का पुत्र था। पांड्य नरेश मारवर्मन राजसिंह ने पल्लवों के विरुद्ध कई राज्यों का एक गुट संगठित किया और चित्रमाय नाम के व्यक्ति की सहायता के लिए, जो अपने को परमेश्वरवर्मन् का पुत्र कहता था, नंदिवर्मन् पर आक्रमण किया और उसे नंदिग्राम में घेर लिया। किंतु पल्लवों के सेनापति उदयचंद्र ने नंदिग्राम का घेरा तोड़ा, चित्रमाय को मारकर और दूसरे विरोधियों को पराजित किया। किंतु पल्लवों के सेनापति उदयचंद्र ने नंदिग्राम का घेरा तोड़ा, चित्रमाय को मारकर और दूसरे विरोधियों को पराजित किया। किंतु नंदिवर्मन् की सबसे भयंकर विपत्ति चालुक्य नरेश विक्रमादित्य द्वित्तीय का आक्रमण था। गंगों की सहायता से उसने 740 ई. के लगभग पल्लवों को पराजित कर कांची पर अधिकार कर लिया। किंतु नगर का विध्वंस न करके उसने उलटे जनता को दान और उपहार दिए और इस प्रकार पल्लवों के अधिकार को कुंठित किए बिना उनसे बदला लिया। उसके शासन के अंतिम वर्षों में उसके पुत्र कीर्तिवर्मन् ने फिर आक्रमण किया था। राष्ट्रकूट साम्राज्य के संस्थापक दंतिदुर्ग ने भी कांची पर आक्रमण किया था किंतु अपनी शक्ति का प्रदर्शन कर उसने नंदिवर्मन् से संधिकर उसके साथ अपनी कन्या रेवा का विवाह कर दिया था। नंदिवर्मन् ने गंग नरेश श्रीपुरुष को पराजित किया और गंग राज्य की भूमि अपने बाण सामंत जयनदिवर्मन् को दी थी। नदिवर्मन् पांड्य नरेश वरगुण महाराज प्रथम के हाथों पराजित हुआ। उसने पांड्यों के विरुद्ध कोंगु, केरल और तगडूर के शासकों का संघ बनाया किंतु पांड्य नरेश अपने विपक्षियों को पराजित करके पल्लव राज्य में पेन्नर नदी के तट पर अरशूर पहुँचा था। पुराने मंदिरों के उद्धार के साथ ही नंदिवर्मन् ने मुक्तेश्वर, वैकुंठ पेरुमाल और दूसरे मंदिरों का निर्माण कराया। वह वैष्णव था। प्रसिद्ध वैष्णव संत तिरुमर्ग आल्वर उसी के राज्यकाल में हुए थे। नंदिवर्मन् स्वयं विद्वान् था।
दंतिवर्मन् (796 847) नंदिवर्मन और रेवा का पुत्र था। राष्ट्रकूटों से संबंधित होने पर भी उसे राष्ट्रकूट सिंहासन के लिए उत्तराधिकार के संघर्ष में भाग लेने के कारण ध्रुव और गोविंद तृतीय के हाथों पराजित होना पड़ा था। पांड्य नरेश वरगुण प्रथम ने कावेरी प्रदेश की विजय कर ली थी किंतु बाण फिर भी पल्लवों के सामंत बने रहे।
दंतिवर्मन् के पुत्र नंदिवर्मन् तृतीय (847 872) ने पल्लवों की लुप्तप्राय प्रतिष्ठा को पुनर्जीवित सा कर दिया। उसका विवाह राष्ट्रकूट नरेश अमोधवर्ष प्रथम की पुत्री शंखा से हुआ था। उसने पांड्यों के विरुद्ध कई शक्तियों का एक संघ बनाया था। पांड्य नरेश श्रीमार श्रीवल्लभ को तेल्लारु के युद्ध में बुरी तरह पराजित कर वहवैगै के तट तक पहुँच गया था। अपनी विजय के उपलक्ष्य में उसने तेल्लारेंरिद की उपाधि ग्रहण की थी। किंतु बाद में श्रीमार ने नंदिवर्मन् और उसके सहायकों को कुंभकोनम् के समीप पराजित किया। स्याम में तकुआ पा स्थान से प्राप्त एक तमिल अभिलेख में उसकी उपाधि के आधार पर अवनिनारणन् नाम के जलाशय और विष्णु मंदिर का उल्लेख है। इससे पल्लवों की नौशक्ति और विदेशों के साथ उनके संबध का आभास होता है। उसे अन्य विरुद थे वरतुंगन् और उग्रकोपन्। वह शैव था। उसने तमिल साहित्यकार पेरुदेवनार को प्रश्रय दिया था।
नंदिवर्मन् की राष्ट्रकूट रानी से उत्पन्न नृपतुंगवर्मन् (872 913) ने सिंहासन पर बैठने के कुछ समय बाद ही कुंभकोनम् के समीप श्रीपुरंवियम् के युद्ध में पांड्य नरेश वरगुण द्वितीय को पराजित कर अपन पिता की पराजय का प्रतिकार किया। उसने पल्लव साम्राज्य की सीमाओं को अक्षुण्ण रखा। उसने अभिलेखों से ज्ञात होता है कि शिक्षा और शासनप्रबंध के क्षेत्र में पल्लवों ने ही चोलों के लिए भूमिका बनाई थी।
नृपतुंगवर्मन् का पुत्र अपराजित इस वंश का अंतिम सम्राट् था। पल्लवों के सामंत आदित्य प्रथम ने अपनी शक्ति बढ़ाई और 893 के लगभग अपराजित को पराजित कर पल्लव साम्राज्य को चोल राज्य में मिला लिया।
इस प्रकार पल्लव साम्राज्य का अस्तित्व समाप्त हुआ। पल्लवों की कुछ शाखाओं (नोलंब पल्लव) ने कुछ स्थानों पर बाद में भी शासन किया। 13वीं शताब्दी में कोपेरुंजिंग नाम के सामंत ने अपनी स्वतंत्र सत्ता स्थापित करने का प्रयत्न किया। यद्यपि वह अपने को पल्लव कहता था, तथापि उसको पल्लव सम्राटों से संबधित करना कठिन है।
उपर्युक्त दीर्घकालिक प्रभुत्वहीनता के पश्चात् नवीं सदी के मध्य से चोलों का पुनरुत्थन हुआ। इस चोल वंश का संस्थापक विजयालय (850 870 71 ई.) पल्लव अधीनता में उरैयुर प्रदेश का शासक था। विजयालय की वंशपरंपरा में लगभग 20 राजा हुए, जिन्होंने कुल मिलाकर चार सौ से अधिक वर्षों तक शासन किया। विजयालय के पश्चात् आदित्य प्रथम (871 907), परातंक प्रथम (907 955) ने क्रमश: शासन किया। परांतक प्रथम ने पांड्य सिंहल नरेशों की सम्मिलित शक्ति को, पल्लवों, बाणों, बैडुंबों के अतिरिक्त राष्ट्रकूट कृष्ण द्वितीय को भी पराजित किया। चोल शक्ति एवं साम्राज्य का वास्तविक संस्थापक परांतक ही था। उसने लंकापति उदय (945 53) के समय सिंहल पर भी एक असफल आक्रमण किया। परांतक अपने अंतिम दिनों में राष्ट्रकूट सम्राट् कृष्ण तृतीय द्वारा 949 ई. में बड़ी बुरी तरह पराजित हुआ। इस पराजय के फलस्वरूप चोल साम्राज्य की नींव हिल गई। परांतक प्रथम के बाद के 32 वर्षों में अनेक चोल राजाओं ने शासन किया। इनमें गंडरादित्य, अरिंजय और सुंदर चोल या परातक दि्वतीय प्रमुख थे।

तंजावुर के बृहदेश्वर मंदिर में राजराज चोल की प्रतिमा, इसके पश्चात् राजराज प्रथम (985 1014) ने चोल वंश की प्रसारनीति को आगे बढ़ाते हुए अपनी अनेक विजयों द्वारा अपने वंश की मर्यादा को पुन: प्रतिष्ठित किया। उसने सर्वप्रथम पश्चिमी गंगों को पराजित कर उनका प्रदेश छीन लिया। तदनंतर पश्चिमी चालुक्यों से उनका दीर्घकालिक परिणामहीन युद्ध आरंभ हुआ। इसके विपरीत राजराज को सुदूर दक्षिण में आशातीत सफलता मिली। उन्होंने केरल नरेश को पराजित किया। पांड्यों को पराजित कर मदुरा और कुर्ग में स्थित उद्गै अधिकृत कर लिया। यही नहीं, राजराज ने सिंहल पर आक्रमण करके उसके उत्तरी प्रदेशों को अपने राज्य में मिला लिया।
राजराज ने पूर्वी चालुक्यों पर आक्रमण कर वेंगी को जीत लिया। किंतु इसके बाद पूर्वी चालुक्य सिंहासन पर उन्होंने शक्तिवर्मन् को प्रतिष्ठित किया और अपनी पुत्री कुंदवा का विवाह शक्तविर्मन् के लघु भ्राता विमलादित्य से किया। इस समय कलिंग के गंग राजा भी वेंगी पर दृष्टि गड़ाए थे, राजराज ने उन्हें भी पराजित किया।
राजराज के पश्चात् उनके पुत्र राजेंद्र प्रथम (1012 1044) सिंहासनारूढ़ हुए। राजेंद्र प्रथम भी अत्यंत शक्तिशाली सम्राट् थे। राजेंद्र ने चेर, पांड्य एवं सिंहल जीता तथा उन्हें अपने राज्य में मिला लिया। उन्होंने पश्चिमी चालुक्यों को कई युद्धों में पराजित किया, उनकी राजधानी को ध्वस्त किया किंतु उनपर पूर्ण विजय न प्राप्त कर सके। राजेंद्र के दो अन्य सैनिक अभियान अत्यंत उल्लेखनीय हैं। उनका प्रथम सैनिक अभियान पूर्वी समुद्रतट से कलिंग, उड़ीसा, दक्षिण कोशल आदि के राजाओं को पराजित करता हुआ बंगाल के विरुद्ध हुआ। उन्होंने पश्चिम एवं दक्षिण बंगाल के तीन छोटे राजाओं को पराजित करने के साथ साथ शक्तिशाली पाल राजा महीपाल को भी पराजित किया। इस अभियान का कारण अभिलेखों के अनुसार गंगाजल प्राप्त करना था। यह भी ज्ञात होता है कि पराजित राजाओं को यह जल अपने सिरों पर ढोना पड़ा था। किंतु यह मात्र आक्रमण था, इससे चोल साम्राज्य की सीमाओं पर कोई असर नहीं पड़ा।
राजेंद्र का दूसरा महत्वपूर्ण आक्रमण मलयद्वीप, जावा और सुमात्रा के शैलेंद्र शासन के विरुद्ध हुआ। यह पूर्ण रूप से नौसैनिक आक्रमण था। शैलेंद्र सम्राटों का राजराज से मैत्रीपूर्ण व्यवहार था किन्तु राजेंद्र के साथ उनकी शत्रुता का कारण अज्ञात है। राजेंद्र को इसमें सफलता मिली। राजराज की भाँति राजेंद्र ने भी एक राजदूत चीन भेजा।
राजाधिराज प्रथम (1018 1054) राजेंद्र का उत्तराधिकारी था। उसका अधिकांश समय विद्रोहों के शमन में लगा। आरंभ में उसने अनेक छोटे छोटे राज्यों, तथा चेर, पांड्य एवं सिंहल के विद्रोहों का दमन किया। अनंतर इसके चालुक्य सोमेश्वर से हुए कोप्पम् के युद्ध में उसकी मृत्यु हुई। युद्धक्षेत्र में ही राजेंद्र द्वितीय (1052 1064) अभिषिक्त हुए। चालुक्यों के विरुद्ध हुए इस युद्ध में उनकी विजय हुई। चालुक्यों के साथ युद्ध दीर्घकालिक था। राजेंद्र द्वितीय के उत्तराधिकारी वीर राजेंद्र (1063 1069) ने अनेक युद्धों में विजय प्राप्त की और प्राय: संपूर्ण चोल साम्राज्य पर पूर्ववत् शासन किया। अधिराजेंद्र (1067 1070) वीर राजेंद्र का उत्तराधिकारी था किंतु कुछ महीनों के शासन के बाद कुलोत्तुंग प्रथम ने उससे चोल राज्यश्री छीन ली।
कुलोत्तुंग प्रथम (1070 1120) पूर्वी चालुक्य सम्राट् राजराज का पुत्र था। कुलोत्तुंग की माँ एवं मातामही क्रमश: राजेंद्र (प्रथम) चोल तथा राजराज प्रथम की पुत्रियाँ थीं। कुलोत्तंुग प्रथम स्वयं राजेंद्र द्वितीय की पुत्री से विवाहित था। कुलोत्तुंग ने अपने विपक्ष एवं अधिराजेंद्र के पक्ष से हुए समस्त विद्रोहों का दमन करके अपनी स्थिति सुदृढ़ कर ली। अपने विस्तृत शासनकाल में उसने अधिराजेंद्र के हिमायती एवं बहनोई चालुक्य सम्राट् विक्रमादित्य के अनेक आक्रमणों एवं विद्रोहों का सफलतापूर्वक सामना किया। सिंहल फिर भी स्वतंत्र हो ही गया। युवराज विक्रम चोल के प्रयास स कलिंग का दक्षिणी प्रदेश कुलोत्तुंग के राज्य में मिला लिया गया। कुलोत्तुंग ने अपने अंतिम दिनों तक सिंहल के अतिरिक्त प्राय: संपूर्ण चोल साम्राज्य तथा दक्षिणी कलिंग प्रदेश पर शासन किया। उसने एक राजदूत भी चीन भेजा।

विश्व के प्रभावशाली राजनेता

महात्मा गांधी
मोहनदास करमचन्द गांधी (२ अक्टूबर १८६९ - ३० जनवरी १९४८) भारत एवं भारतीय स्वतंत्रता आंदोलन के एक प्रमुख राजनैतिक एवं आध्यात्मिक नेता थे। वे सत्याग्रह (व्यापक सविनय अवज्ञा) के माध्यम से अत्याचार के प्रतिकार के अग्रणी नेता थे, उनकी इस अवधारणा की नींव सम्पूर्ण अहिंसा के सिद्धान्त पर रखी गयी थी जिसने भारत को आजादी दिलाकर पूरी दुनिया में जनता के नागरिक अधिकारों एवं स्वतन्त्रता के प्रति आन्दोलन के लिये प्रेरित किया। उन्हें दुनिया में आम जनता महात्मा गांधी के नाम से जानती है। संस्कृत भाषा में महात्मा अथवा महान आत्मा एक सम्मान सूचक शब्द है। गांधी को महात्मा के नाम से सबसे पहले १९१५ में राजवैद्य जीवराम कालिदास ने संबोधित किया था।। उन्हें बापू (गुजराती भाषा में બાપુ बापू यानी पिता) के नाम से भी याद किया जाता है। सुभाष चन्द्र बोस ने ६ जुलाई १९४४ को रंगून रेडियो से गांधी जी के नाम जारी प्रसारण में उन्हें राष्ट्रपिता कहकर सम्बोधित करते हुए आज़ाद हिन्द फौज़ के सैनिकों के लिये उनका आशीर्वाद और शुभकामनाएँ माँगीं थीं। प्रति वर्ष २ अक्टूबर को उनका जन्म दिन भारत में गांधी जयंती के रूप में और पूरे विश्व में अन्तर्राष्ट्रीय अहिंसा दिवस के नाम से मनाया जाता है।
सबसे पहले गान्धी ने प्रवासी वकील के रूप में दक्षिण अफ्रीका में भारतीय समुदाय के लोगों के नागरिक अधिकारों के लिये संघर्ष हेतु सत्याग्रह करना शुरू किया। १९१५ में उनकी भारत वापसी हुई।[3] उसके बाद उन्होंने यहाँ के किसानों, मजदूरों और शहरी श्रमिकों को अत्यधिक भूमि कर और भेदभाव के विरुद्ध आवाज उठाने के लिये एकजुट किया। १९२१ में भारतीय राष्ट्रीय कांग्रेस की बागडोर संभालने के बाद उन्होंने देशभर में गरीबी से राहत दिलाने, महिलाओं के अधिकारों का विस्तार, धार्मिक एवं जातीय एकता का निर्माण व आत्मनिर्भरता के लिये अस्पृश्यता के विरोध में अनेकों कार्यक्रम चलाये। इन सबमें विदेशी राज से मुक्ति दिलाने वाला स्वराज की प्राप्ति वाला कार्यक्रम ही प्रमुख था। गाँधी जी ने ब्रिटिश सरकार द्वारा भारतीयों पर लगाये गये नमक कर के विरोध में १९३० में नमक सत्याग्रह और इसके बाद १९४२ में अंग्रेजो भारत छोड़ो आन्दोलन से खासी प्रसिद्धि प्राप्त की। दक्षिण अफ्रीका और भारत में विभिन्न अवसरों पर कई वर्षों तक उन्हें जेल में भी रहना पड़ा।
गांधी जी ने सभी परिस्थितियों में अहिंसा और सत्य का पालन किया और सभी को इनका पालन करने के लिये वकालत भी की। उन्होंने साबरमती आश्रम में अपना जीवन गुजारा और परम्परागत भारतीय पोशाक धोती व सूत से बनी शाल पहनी जिसे वे स्वयं चरखे पर सूत कातकर हाथ से बनाते थे। उन्होंने सादा शाकाहारी भोजन खाया और आत्मशुद्धि के लिये लम्बे-लम्बे उपवास रखे।
प्रारम्भिक जीवन
मोहनदास करमचन्द गान्धी का जन्म पश्चिमी भारत में वर्तमान गुजरात के एक तटीय शहर पोरबंदर नामक स्थान पर २ अक्टूबर सन् १८६९ को हुआ था। उनके पिता करमचन्द गान्धी सनातन धर्म की पंसारी जाति से सम्बन्ध रखते थे और ब्रिटिश राज के समय काठियावाड़ की एक छोटी सी रियासत (पोरबंदर) के दीवान अर्थात् प्रधान मन्त्री थे। गुजराती भाषा में गान्धी का अर्थ है पंसारी जबकि हिन्दी भाषा में गन्धी का अर्थ है इत्र फुलेल बेचने वाला जिसे अंग्रेजी में परफ्यूमर कहा जाता है। उनकी माता पुतलीबाई परनामी वैश्य समुदाय की थीं। पुतलीबाई करमचन्द की चौथी पत्नी थी। उनकी पहली तीन पत्नियाँ प्रसव के समय मर गयीं थीं। भक्ति करने वाली माता की देखरेख और उस क्षेत्र की जैन परम्पराओं के कारण युवा मोहनदास पर वे प्रभाव प्रारम्भ में ही पड़ गये थे जिन्होंने आगे चलकर उनके जीवन में महत्वपूर्ण भूमिका निभायी। इन प्रभावों में शामिल थे दुर्बलों में जोश की भावना, शाकाहारी जीवन, आत्मशुद्धि के लिये उपवास तथा विभिन्न जातियों के लोगों के बीच सहिष्णुता।

कम आयु में विवाह
मई १८८३ में साढे १३ साल की आयु पूर्ण करते ही उनका विवाह १४ साल की कस्तूरबा माखनजी से कर दिया गया। पत्नी का पहला नाम छोटा करके कस्तूरबा कर दिया गया और उसे लोग प्यार से बा कहते थे। यह विवाह उनके माता पिता द्वारा तय किया गया व्यवस्थित बाल विवाह था जो उस समय उस क्षेत्र में प्रचलित था। लेकिन उस क्षेत्र में यही रीति थी कि किशोर दुल्हन को अपने माता पिता के घर और अपने पति से अलग अधिक समय तक रहना पड़ता था। १८८५ में जब गान्धी जी १५ वर्ष के थे तब इनकी पहली सन्तान ने जन्म लिया। लेकिन वह केवल कुछ दिन ही जीवित रही। और इसी साल उनके पिता करमचन्द गांधी भी चल बसे। मोहनदास और कस्तूरबा के चार सन्तान हुईं जो सभी पुत्र थे। हरीलाल गान्धी १८८८ में, मणिलाल गान्धी १८९२ में, रामदास गान्धी १८९७ में और देवदास गांधी १९०० में जन्मे। पोरबंदर से उन्होंने मिडिल और राजकोट से हाई स्कूल किया। दोनों परीक्षाओं में शैक्षणिक स्तर वह एक औसत छात्र रहे। मैट्रिक के बाद की परीक्षा उन्होंने भावनगर के शामलदास कॉलेज से कुछ परेशानी के साथ उत्तीर्ण की। जब तक वे वहाँ रहे अप्रसन्न ही रहे क्योंकि उनका परिवार उन्हें बैरिस्टर बनाना चाहता था।

विदेश में शिक्षा व विदेश में ही वकालत

अपने १९वें जन्मदिन से लगभग एक महीने पहले ही ४ सितम्बर १८८८ को गांधी यूनिवर्सिटी कॉलेज लन्दन में कानून की पढाई करने और बैरिस्टर बनने के लिये इंग्लैंड चले गये। भारत छोड़ते समय जैन भिक्षु बेचारजी के समक्ष हिन्दुओं को मांस, शराब तथा संकीर्ण विचारधारा को त्यागने के लिए अपनी अपनी माता जी को दिए गये एक वचन ने उनके शाही राजधानी लंदन में बिताये गये समय को काफी प्रभावित किया। हालांकि गांधी जी ने अंग्रेजी रीति रिवाजों का अनुभव भी किया जैसे उदाहरण के तौर पर नृत्य कक्षाओं में जाने आदि का। फिर भी वह अपनी मकान मालकिन द्वारा मांस एवं पत्ता गोभी को हजम.नहीं कर सके। उन्होंने कुछ शाकाहारी भोजनालयों की ओर इशारा किया। अपनी माता की इच्छाओं के बारे में जो कुछ उन्होंने पढा था उसे सीधे अपनाने की बजाय उन्होंने बौद्धिकता से शाकाहारी भोजन का अपना भोजन स्वीकार किया। उन्होंने शाकाहारी समाज की सदस्यता ग्रहण की और इसकी कार्यकारी समिति के लिये उनका चयन भी हो गया जहाँ उन्होंने एक स्थानीय अध्याय की नींव रखी। बाद में उन्होने संस्थाएँ गठित करने में महत्वपूर्ण अनुभव का परिचय देते हुए इसे श्रेय दिया। वे जिन शाकाहारी लोगों से मिले उनमें से कुछ थियोसोफिकल सोसायटी के सदस्य भी थे। इस सोसाइटी की स्थापना १८७५ में विश्व बन्धुत्व को प्रबल करने के लिये की गयी थी और इसे बौद्ध धर्म एवं सनातन धर्म के साहित्य के अध्ययन के लिये समर्पित किया गया था।
उन्हों लोगों ने गांधी जी को श्रीमद्भगवद्गीता पढ़ने के लिये प्रेरित किया। हिन्दू, ईसाई, बौद्ध, इस्लाम और अन्य धर्मों .के बारे में पढ़ने से पहले गांधी ने धर्म में विशेष रुचि नहीं दिखायी। इंग्लैंड और वेल्स बार एसोसिएशन में वापस बुलावे पर वे भारत लौट आये किन्तु बम्बई में वकालत करने में उन्हें कोई खास सफलता नहीं मिली। बाद में एक हाई स्कूल शिक्षक के रूप में अंशकालिक नौकरी का प्रार्थना पत्र अस्वीकार कर दिये जाने पर उन्होंने जरूरतमन्दों के लिये मुकदमे की अर्जियाँ लिखने के लिये राजकोट को ही अपना स्थायी मुकाम बना लिया। परन्तु एक अंग्रेज अधिकारी की मूर्खता के कारण उन्हें यह कारोबार भी छोड़ना पड़ा। अपनी आत्मकथा में उन्होंने इस घटना का वर्णन अपने बड़े भाई की ओर से परोपकार की असफल कोशिश के रूप में किया है। यही वह कारण था जिस वजह से उन्होंने सन् १८९३ में एक भारतीय फर्म से नेटाल दक्षिण अफ्रीका में, जो उन दिनों ब्रिटिश साम्राज्य का भाग होता था, एक वर्ष के करार पर वकालत का कारोवार स्वीकार कर लिया।
दक्षिण अफ्रीका (१८९३-१९१४) में नागरिक अधिकारों के आन्दोलन
दक्षिण अफ्रीका में गान्धी को भारतीयों पर भेदभाव का सामना करना पड़ा। आरम्भ में उन्हें प्रथम श्रेणी कोच की वैध टिकट होने के बाद तीसरी श्रेणी के डिब्बे में जाने से इन्कार करने के लिए ट्रेन से बाहर फेंक दिया गया था। इतना ही नहीं पायदान पर शेष यात्रा करते हुए एक यूरोपियन यात्री के अन्दर आने पर चालक की मार भी झेलनी पड़ी। उन्होंने अपनी इस यात्रा में अन्य भी कई कठिनाइयों का सामना किया। अफ्रीका में कई होटलों को उनके लिए वर्जित कर दिया गया। इसी तरह ही बहुत सी घटनाओं में से एक यह भी थी जिसमें अदालत के न्यायाधीश ने उन्हें अपनी पगड़ी उतारने का आदेश दिया था जिसे उन्होंने नहीं माना। ये सारी घटनाएँ गान्धी के जीवन में एक मोड़ बन गईं और विद्यमान सामाजिक अन्याय के प्रति जागरुकता का कारण बनीं तथा सामाजिक सक्रियता की व्याख्या करने में मददगार सिद्ध हुईं। दक्षिण अफ्रीका में भारतीयों पर हो रहे अन्याय को देखते हुए गान्धी ने अंग्रेजी साम्राज्य के अन्तर्गत अपने देशवासियों के सम्मान तथा देश में स्वयं अपनी स्थिति के लिए प्रश्न उठाये।

१९०६ के ज़ुलु युद्ध में भूमिका
१९०६ में, ज़ुलु (Zulu) दक्षिण अफ्रीका में नए चुनाव कर के लागू करने के बाद दो अंग्रेज अधिकारियों को मार डाला गया। बदले में अंग्रेजों ने जूलू के खिलाफ युद्ध छेड़ दिया। गांधी जी ने भारतीयों को भर्ती करने के लिए ब्रिटिश अधिकारियों को सक्रिय रूप से प्रेरित किया। उनका तर्क था अपनी नागरिकता के दावों को कानूनी जामा पहनाने के लिए भारतीयों को युद्ध प्रयासों में सहयोग देना चाहिए। तथापि, अंग्रेजों ने अपनी सेना में भारतीयों को पद देने से इंकार कर दिया था। इसके बावजूद उन्होने गांधी जी के इस प्रस्ताव को मान लिया कि भारतीय घायल अंग्रेज सैनिकों को उपचार के लिए स्टेचर पर लाने के लिए स्वैच्छा पूर्वक कार्य कर सकते हैं। इस कोर की बागडोर गांधी ने थामी।२१ जुलाई (July 21), १९०६ को गांधी जी ने भारतीय जनमत इंडियन ओपिनिय (Indian Opinion) में लिखा कि २३ भारतीय[6] निवासियों के विरूद्ध चलाए गए आप्रेशन के संबंध में प्रयोग द्वारा नेटाल सरकार के कहने पर एक कोर का गठन किया गया है।दक्षिण अफ्रीका में भारतीय लोगों से इंडियन ओपिनियन में अपने कॉलमों के माध्यम से इस युद्ध में शामिल होने के लिए आग्रह किया और कहा, यदि सरकार केवल यही महसूस करती हे कि आरक्षित बल बेकार हो रहे हैं तब वे इसका उपयोग करेंगे और असली लड़ाई के लिए भारतीयों का प्रशिक्षण देकर इसका अवसर देंगे।[7]
गांधी की राय में, १९०६ का मसौदा अध्यादेश भारतीयों की स्थिति में किसी निवासी के नीचे वाले स्तर के समान लाने जैसा था। इसलिए उन्होंने सत्याग्रह (Satyagraha), की तर्ज पर "काफिर (Kaffir)s " .का उदाहरण देते हुए भारतीयों से अध्यादेश का विरोध करने का आग्रह किया। उनके शब्दों में, " यहाँ तक कि आधी जातियां और काफिर जो हमसे कम आधुनिक हैं ने भी सरकार का विरोध किया है। पास का नियम उन पर भी लागू होता है किंतु वे पास[8] नहीं दिखाते हैं।

भारतीय स्वतंत्रता संग्राम के लिए संघर्ष (१९१६ -१९४५)
गांधी १९१५ में दक्षिण अफ्रीका से भारत में रहने के लिए लौट आए।[9] उन्होंने भारतीय राष्ट्रीय कांग्रेस के अधिवेशनों पर अपने विचार व्यक्त किए, लेकिन उनके विचार भारत के मुख्य मुद्दों, राजनीति तथा उस समय के कांग्रेस दल के प्रमुख भारतीय नेता गोपाल कृष्ण गोखले पर ही आधारित थे जो एक सम्मानित नेता थे।
चंपारण और खेड़ा
गांधी की पहली बड़ी उपलब्धि १९१८ में चम्पारन सत्याग्रह और खेड़ा सत्याग्रह में मिली हालांकि अपने निर्वाह के लिए जरूरी खाद्य फसलों की बजाए नील (indigo) नकद पैसा देने वाली खाद्य फसलों की खेती वाले आंदोलन भी महत्वपूर्ण रहे। जमींदारों (अधिकांश अंग्रेज) की ताकत से दमन हुए भारतीयों को नाममात्र भरपाई भत्ता दिया गया जिससे वे अत्यधिक गरीबी से घिर गए। गांवों को बुरी तरह गंदा और अस्वास्थ्यकर (unhygienic); और शराब, अस्पृश्यता और पर्दा से बांध दिया गया। अब एक विनाशकारी अकाल के कारण शाही कोष की भरपाई के लिए अंग्रेजों ने दमनकारी कर लगा दिए जिनका बोझ दिन प्रतिदिन बढता ही गया। यह स्थिति निराशजनक थी। खेड़ा (Kheda), गुजरात में भी यही समस्या थी। गांधी जी ने वहां एक आश्रम (ashram) बनाया जहाँ उनके बहुत सारे समर्थकों और नए स्वेच्छिक कार्यकर्ताओं को संगठित किया गया। उन्होंने गांवों का एक विस्तृत अध्ययन और सर्वेक्षण किया जिसमें प्राणियों पर हुए अत्याचार के भयानक कांडों का लेखाजोखा रखा गया और इसमें लोगों की अनुत्पादकीय सामान्य अवस्था को भी शामिल किया गया था। ग्रामीणों में विश्वास पैदा करते हुए उन्होंने अपना कार्य गांवों की सफाई करने से आरंभ किया जिसके अंतर्गत स्कूल और अस्पताल बनाए गए और उपरोक्त वर्णित बहुत सी सामाजिक बुराईयों को समाप्त करने के लिए ग्रामीण नेतृत्व प्रेरित किया।
लेकिन इसके प्रमुख प्रभाव उस समय देखने को मिले जब उन्हें अशांति फैलाने के लिए पुलिस ने गिरफ्तार किया और उन्हें प्रांत छोड़ने के लिए आदेश दिया गया। हजारों की तादाद में लोगों ने विरोध प्रदर्शन किए ओर जेल, पुलिस स्टेशन एवं अदालतों के बाहर रैलियां निकालकर गांधी जी को बिना शर्त रिहा करने की मांग की। गांधी जी ने जमींदारों के खिलाफ़ विरोध प्रदर्शन और हड़तालों को का नेतृत्व किया जिन्होंने अंग्रेजी सरकार के मार्गदर्शन में उस क्षेत्र के गरीब किसानों को अधिक क्षतिपूर्ति मंजूर करने तथा खेती पर नियंत्रण, राजस्व में बढोतरी को रद्द करना तथा इसे संग्रहित करने वाले एक समझौते पर हस्ताक्षर किए। इस संघर्ष के दौरान ही, गांधी जी को जनता ने बापू पिता और महात्मा (महान आत्मा) के नाम से संबोधित किया। खेड़ा में सरदार पटेल ने अंग्रेजों के साथ विचार विमर्श के लिए किसानों का नेतृत्व किया जिसमें अंग्रेजों ने राजस्व संग्रहण से मुक्ति देकर सभी कैदियों को रिहा कर दिया गया था। इसके परिणामस्वरूप, गांधी की ख्याति देश भर में फैल गई।
असहयोग आन्दोलन
गांधी जी ने असहयोग, अहिंसा तथा शांतिपूर्ण प्रतिकार को अंग्रेजों के खिलाफ़ शस्त्र के रूप में उपयोग किया। पंजाब में अंग्रेजी फोजों द्वारा भारतीयों पर जलियावांला नरसंहार जिसे अमृतसर नरसंहार के नाम से भी जाना जाता है ने देश को भारी आघात पहुंचाया जिससे जनता में क्रोध और हिंसा की ज्वाला भड़क उठी। गांधीजी ने ब्रिटिश राज तथा भारतीयों द्वारा प्रतिकारात्मक रवैया दोनों की की। उन्होंने ब्रिटिश नागरिकों तथा दंगों के शिकार लोगों के प्रति संवेदना व्यक्त की तथा पार्टी के आरंभिक विरोध के बाद दंगों की भंर्त्सना की। गांधी जी के भावनात्मक भाषण के बाद अपने सिद्धांत की वकालत की कि सभी हिंसा और बुराई को न्यायोचित नहीं ठहराया जा सकता है।[10] किंतु ऐसा इस नरसंहार और उसके बाद हुई हिंसा से गांधी जी ने अपना मन संपूर्ण सरकार आर भारतीय सरकार के कब्जे वाली संस्थाओं पर संपूर्ण नियंत्रण लाने पर केंद्रित था जो जल्दी ही स्वराज अथवा संपूर्ण व्यक्तिगत, आध्यात्मिक एवं राजनैतिक आजादी में बदलने वाला था।

दिसम्बर १९२१ में गांधी जो भारतीय राष्ट्रीय कांग्रेस.का कार्यकारी अधिकारी नियुक्त किया गया। उनके नेतृत्व में कांग्रेस को स्वराज.के नाम वाले एक नए उद्देश्य के साथ संगठित किया गया। पार्दी में सदस्यता सांकेतिक शुल्क का भुगताने पर सभी के लिए खुली थी। पार्टी को किसी एक कुलीन संगठन की न बनाकर इसे राष्ट्रीय जनता की पार्टी बनाने के लिए इसके अंदर अनुशासन में सुधार लाने के लिए एक पदसोपान समिति गठित की गई। गांधी जी ने अपने अहिंसात्मक मंच को स्वदेशी नीति — में शामिल करने के लिए विस्तार किया जिसमें विदेशी वस्तुओं विशेषकर अंग्रेजी वस्तुओं का बहिष्कार करना था। इससे जुड़ने वाली उनकी वकालत का कहना था कि सभी भारतीय अंग्रेजों द्वारा बनाए वस्त्रों की अपेक्षा हमारे अपने लोगों द्वारा हाथ से बनाई गई खादी पहनें। गांधी जी ने स्वतंत्रता आंदोलन[11] को सहयोग देने के लिएपुरूषों और महिलाओं को प्रतिदिन खादी के लिए सूत कातने में समय बिताने के लिए कहा। यह अनुशासन और समर्पण लाने की ऐसी नीति थी जिससे अनिच्छा और महत्वाकाक्षा को दूर किया जा सके और इनके स्थान पर उस समय महिलाओं को शामिल किया जाए जब ऐसे बहुत से विचार आने लगे कि इस प्रकार की गतिविधियां महिलाओं के लिए सम्मानजनक नहीं हैं। इसके अलावा गांधी जी ने ब्रिटेन की शैक्षिक संस्थाओं तथा अदालतों का बहिष्कार और सरकारी नौकरियों को छोड़ने का तथा सरकार से प्राप्त तमगों और सम्मान (honours) को वापस लौटाने का भी अनुरोध किया।
असहयोग को दूर-दूर से अपील और सफलता मिली जिससे समाज के सभी वर्गों की जनता में जोश और भागीदारी बढ गई। फिर जैसे ही यह आंदोलन अपने शीर्ष पर पहुंचा वैसे फरवरी १९२२ में इसका अंत चौरी-चोरा, उत्तरप्रदेश में भयानक द्वेष के रूप में अंत हुआ। आंदोलन द्वारा हिंसा का रूख अपनाने के डर को ध्यान में रखते हुए और इस पर विचार करते हुए कि इससे उसके सभी कार्यों पर पानी फिर जाएगा, गांधी जी ने व्यापक असहयोग के इस आंदोलन को वापस ले लिया। गांधी पर गिरफ्तार किया गया १० मार्च, १९२२, को राजद्रोह के लिए गांधी जी पर मुकदमा चलाया गया जिसमें उन्हें छह साल कैद की सजा सुनाकर जैल भेद दिया गया। १८ मार्च, १९२२ से लेकर उन्होंने केवल २ साल ही जैल में बिताए थे कि उन्हें फरवरी १९२४ में आंतों के ऑपरेशन के लिए रिहा कर दिया गया।
गांधी जी के एकता वाले व्यक्तित्व के बिना इंडियन नेशनल कांग्रेस उसके जेल में दो साल रहने के दौरान ही दो दलों में बंटने लगी जिसके एक दल का नेतृत्व सदन में पार्टी की भागीदारी के पक्ष वाले चित्त रंजन दास तथा मोतीलाल नेहरू ने किया तो दूसरे दल का नेतृत्व इसके विपरीत चलने वाले चक्रवर्ती राजगोपालाचार्य और सरदार वल्लभ भाई पटेल ने किया। इसके अलावा, हिंदुओं और मुसलमानों के बीच अहिंसा आंदोलन की चरम सीमा पर पहुंचकर सहयोग टूट रहा था। गांधी जी ने इस खाई को बहुत से साधनों से भरने का प्रयास किया जिसमें उन्होंने १९२४ की बसंत में सीमित सफलता दिलाने वाले तीन सप्ताह का उपवास करना भी शामिल था।
स्वराज और नमक सत्याग्रह (नमक मार्च)
गांधी जी सक्रिय राजनीति से दूर ही रहे और १९२० की अधिकांश अवधि तक वे स्वराज पार्टी और इंडियन नेशनल कांग्रेस के बीच खाई को भरने में लगे रहे और इसके अतिरिक्त वे अस्पृश्यता, शराब, अज्ञानता और गरीबी के खिलाफ आंदोलन छेड़ते भी रहे। उन्होंने पहले १९२८ में लौटे .एक साल पहले अंग्रेजी सरकार ने सर जॉन साइमन के नेतृत्व में एक नया संवेधानिक सुधार आयोग बनाया जिसमें एक भी सदस्य भारतीय नहीं था। इसका परिणाम भारतीय राजनैतिक दलों द्वारा बहिष्कार निकला। दिसम्बर १९२८ में गांधी जी ने कलकत्ता में आयोजित कांग्रेस के एक अधिवेशन में एक प्रस्ताव रखा जिसमें भारतीय साम्राज्य को सत्ता प्रदान करने के लिए कहा गया था अथवा ऐसा न करने के बदले अपने उद्देश्य के रूप में संपूर्ण देश की आजादी के लिए असहयोग आंदोलन का सामना करने के लिए तैयार रहें। गांधी जी ने न केवल युवा वर्ग सुभाष चंद्र बोस तथा जवाहरलाल नेहरू जैसे पुरूषों द्वारा तत्काल आजादी की मांग के विचारों को फलीभूत किया बल्कि अपनी स्वयं की मांग को दो साल[14] की बजाए एक साल के लिए रोक दिया। अंग्रेजों ने कोई जवाब नहीं दिया।.नहीं ३१ दिसम्बर १९२९, भारत का झंडा फहराया गया था लाहौर में है।२६ जनवरी १९३० का दिन लाहौर में भारतीय स्वतंत्रता दिवस के रूप में इंडियन नेशनल कांग्रेस ने मनाया। यह दिन लगभग प्रत्येक भारतीय संगठनों द्वारा भी मनाया गया। इसके बाद गांधी जी ने मार्च १९३० में नमक पर कर लगाए जाने के विरोध में नया सत्याग्रह चलाया जिसे १२ मार्च से ६ अप्रेल तक नमक आंदोलन के याद में ४०० किलोमीटर (२४८ मील) तक का सफर अहमदाबाद से दांडी, गुजरात तक चलाया गया ताकि स्वयं नमक उत्पन्न किया जा सके। समुद्र की ओर इस यात्रा में हजारों की संख्या में भारतीयों ने भाग लिया। भारत में अंग्रेजों की पकड़ को विचलित करने वाला यह एक सर्वाधिक सफल आंदोलन था जिसमें अंग्रेजों ने ८०,००० से अधिक लोगों को जेल भेजा।
लार्ड एडवर्ड इरविन द्वारा प्रतिनिधित्व वाली सरकार ने गांधी जी के साथ विचार विमर्श करने का निर्णय लिया। यह इरविन गांधी की संधि मार्च १९३१ में हस्ताक्षर किए थे। सविनय अवज्ञा आंदोलन को बंद करने के लिए ब्रिटिश सरकार ने सभी राजनैतिक कैदियों को रिहा करने के लिए अपनी रजामंदी दे दी। इस समझौते के परिणामस्वरूप गांधी को भारतीय राष्ट्रीय कांग्रेस के एकमात्र प्रतिनिधि के रूप में लंदन में आयोजित होने वाले गोलमेज सम्मेलन में भाग लेने के लिए आमंत्रित किया गया। यह सम्मेलन गांधी जी और राष्ट्रीयवादी लोगों के लिए घोर निराशाजनक रहा, इसका कारण सत्ता का हस्तांतरण करने की बजाय भारतीय कीमतों एवं भारतीय अल्पसंख्यकों पर केंद्रित होना था। इसके अलावा, लार्ड इरविन के उत्तराधिकारी लार्ड विलिंगटन, ने राष्ट्रवादियों के आंदोलन को नियंत्रित एवं कुचलने का एक नया अभियान आरंभ करदिया। गांधी फिर से गिरफ्तार कर लिए गए और सरकार ने उनके अनुयाईयों को उनसे पूर्णतया दूर रखते हुए गांधी जी द्वारा प्रभावित होने से रोकने की कोशिश की। लेकिन, यह युक्ति सफल नहीं थी।
दलित आंदोलन और निश्चय दिवस
१९३२ में, दलित नेता और प्रकांड विद्वान डॉ॰ बाबासाहेब अम्बेडकर के चुनाव प्रचार के माध्यम से, सरकार ने अछूतों को एक नए संविधान के अंतर्गत अलग निर्वाचन मंजूर कर दिया। इसके विरोध में दलित हतों के विरोधी गांधी जी ने सितंबर १९३२ में छ: दिन का अनशन ले लिया जिसने सरकार को सफलतापूर्वक दलित से राजनैतिक नेता बने पलवंकर बालू द्वारा की गई मध्यस्ता वाली एक समान व्यवस्था को अपनाने पर बल दिया। अछूतों के जीवन को सुधारने के लिए गांधी जी द्वारा चलाए गए इस अभियान की शुरूआत थी। गांधी जी ने इन अछूतों को हरिजन का नाम दिया जिन्हें वे भगवान की संतान मानते थे। ८ मई १९३३ को गांधी जी ने हरिजन आंदोलन में मदद करने के लिए आत्म शुद्धिकरण का २१ दिन तक चलने वाला उपवास किया। यह नया अभियान दलितों को पसंद नहीं आया तथापि वे एक प्रमुख नेता बने रहे। डॉ॰ अम्बेडकर ने गांधी जी द्वारा हरिजन शब्द का उपयोग करने की स्पष्ट निंदा की, कि दलित सामाजिक रूप से अपरिपक्व हैं और सुविधासंपन्न जाति वाले भारतीयों ने पितृसत्तात्मक भूमिका निभाई है। अम्बेडकर और उसके सहयोगी दलों को भी महसूस हुआ कि गांधी जी दलितों के राजनीतिक अधिकारों को कम आंक रहे हैं। हालांकि गांधी जी एक वैश्य जाति में पैदा हुए फिर भी उन्होनें इस बात पर जोर दिया कि वह डॉ॰ अम्बेडकर जैसे दलित मसिहा के होते हुए भी वह दलितों के लिए आवाज उठा सकता है। भारतीय स्वतंत्रता संग्राम के दिनों में हिन्दुस्तान की सामाजिक बुराइयों में में छुआछूत एक प्रमुख बुराई थी जिसके के विरूद्ध महात्मा गांधी और उनके अनुयायी संघर्षरत रहते थे। उस समय देश के प्रमुख मंदिरों में हरिजनों का प्रवेश पूर्णतः प्रतिबंधित था। केरल राज्य का जनपद त्रिशुर दक्षिण भारत की एक प्रमुख धार्मिक नगरी है। यहीं एक प्रतिष्ठित मंदिर है गुरुवायुर मंदिर, जिसमें कृष्ण भगवान के बालरूप के दर्शन कराती भगवान गुरूवायुरप्पन की मूर्ति स्थापित है। आजादी से पूर्व अन्य मंदिरों की भांति इस मंदिर में भी हरिजनों के प्रवेश पर पूर्ण प्रतिबंध था।
केरल के गांधी समर्थक श्री केलप्पन ने महात्मा की आज्ञा से इस प्रथा के विरूद्ध आवाज उठायी और अंततः इसके लिये सन् १९३३ ई0 में सविनय अवज्ञा प्रारंभ की गयी। मंदिर के ट्रस्टियों को इस बात की ताकीद की गयी कि नये वर्ष का प्रथम दिवस अर्थात १ जनवरी १९३४ को अंतिम निश्चय दिवस के रूप में मनाया जायेगा और इस तिथि पर उनके स्तर से कोई निश्चय न होने की स्थिति मे महात्मा गांधी तथा श्री केलप्पन द्वारा आन्दोलनकारियों के पक्ष में आमरण अनशन किया जा सकता है। इस कारण गुरूवायूर मंदिर के ट्रस्टियो की ओर से बैठक बुलाकर मंदिर के उपासको की राय भी प्राप्त की गयी। बैठक मे ७७ प्रतिशत उपासको के द्वारा दिये गये बहुमत के आधार पर मंदिर में हरिजनों के प्रवेश को स्वीकृति दे दी गयी और इस प्रकार १ जनवरी १९३४ से केरल के श्री गुरूवायूर मंदिर में किये गये निश्चय दिवस की सफलता के रूप में हरिजनों के प्रवेश को सैद्वांतिक स्वीकृति मिल गयी। गुरूवायूर मंदिर जिसमें आज भी गैर हिन्दुओं का प्रवेश वर्जित है तथापि कई धर्मों को मानने वाले भगवान भगवान गुरूवायूरप्पन के परम भक्त हैं। महात्मा गांधी की प्रेरणा से जनवरी माह के प्रथम दिवस को निश्चय दिवस के रूप में मनाया गया और किये गये निश्चय को प्राप्त किया गया। १९३४ की गर्मियों में, उनकी जान लेने के लिए उन पर तीन असफल प्रयास किए गए थे।
जब कांग्रेस पार्टी के चुनाव लड़ने के लिए चुना और संघीय योजना के अंतर्गत सत्ता स्वीकार की तब गांधी जी ने पार्टी की सदस्यता से इस्तीफा देने का निर्णय ले लिया। वह पार्टी के इस कदम से असहमत नहीं थे किंतु महसूस करते थे कि यदि वे इस्तीफा देते हैं तब भारतीयों के साथ उसकी लोकप्रियता पार्टी की सदस्यता को मजबूत करने में आसानी प्रदान करेगी जो अब तक कम्यूनिसटों, समाजवादियों, व्यापार संघों, छात्रों, धार्मिक नेताओं से लेकर व्यापार संघों और विभिन्न आवाजों के बीच विद्यमान थी। इससे इन सभी को अपनी अपनी बातों के सुन जाने का अवसर प्राप्त होगा। गांधी जी राज के लिए किसी पार्टी का नेतृत्व करते हुए प्रचार द्वारा कोई ऐसा लक्ष्य सिद्ध नहीं करना चाहते थे जिसे राज के साथ अस्थायी तौर पर राजनैतिक व्यवस्था के रूप में स्वीकार कर लिया जाए।
गांधी जी नेहरू प्रेजीडेन्सी और कांग्रेस के लाहौर अधिवेशन के साथ ही १९३६ में भारत लौट आए। हालांकि गांधी की पूर्ण इच्छा थी कि वे आजादी प्राप्त करने पर अपना संपूर्ण ध्यान केंद्रित करें न कि भारत के भविष्य के बारे में अटकलों पर। उसने कांग्रेस को समाजवाद को अपने उद्देश्य के रूप में अपनाने से नहीं रोका। १९३८ में राष्ट्रपति पद के लिए चुने गए सुभाष बोस के साथ गांधी जी के मतभेद थे। बोस के साथ मतभेदों में गांधी के मुख्य बिंदु बोस की लोकतंत्र में प्रतिबद्धता की कमी तथा अहिंसा में विश्वास की कमी थी। बोस ने गांधी जी की आलोचना के बावजूद भी दूसरी बार जीत हासिल की किंतु कांग्रेस को उस समय छोड़ दिया जब सभी भारतीय नेताओं ने गांधी जी द्वारा लागू किए गए सभी सिद्धातों का परित्याग कर दिया गया।
द्वितीय विश्व युद्ध और भारत छोड़ो आन्दोलन
द्वितीय विश्व युद्ध १९३९ में जब छिड़ने नाजी जर्मनी आक्रमण पोलैंड.आरंभ में गांधी जी ने अंग्रेजों के प्रयासों को अहिंसात्मक नैतिक सहयोग देने का पक्ष लिया किंतु दूसरे कांग्रेस के नेताओं ने युद्ध में जनता के प्रतिनिधियों के परामर्श लिए बिना इसमें एकतरफा शामिल किए जाने का विरोध किया। कांग्रेस के सभी चयनित सदस्यों ने सामूहिक तौर पर अपने पद से इस्तीफा दे दिया। लंबी चर्चा के बाद, गांधी ने घोषणा की कि जब स्वयं भारत को आजादी से इंकार किया गया हो तब लोकतांत्रिक आजादी के लिए बाहर से लड़ने पर भारत किसी भी युद्ध के लिए पार्टी नहीं बनेगी। जैसे जैसे युद्ध बढता गया गांधी जी ने आजादी के लिए अपनी मांग को अंग्रेजों को भारत छोड़ो आन्दोलन नामक विधेयक देकर तीव्र कर दिया। यह गांधी तथा कांग्रेस पार्टी का सर्वाधिक स्पष्ट विद्रोह था जो भारतीय सीमा से अंग्रेजों को खदेड़ने पर लक्षित था।
गांधी जी के दूसरे नंबर पर बैठे जवाहरलाल नेहरू की पार्टी के कुछ सदस्यों तथा कुछ अन्य राजनैतिक भारतीय दलों ने आलोचना की जो अंग्रेजों के पक्ष तथा विपक्ष दोनों में ही विश्वास रखते थे। कुछ का मानना था कि अपने जीवन काल में अथवा मौत के संघर्ष में अंग्रेजों का विरोध करना एक नश्वर कार्य है जबकि कुछ मानते थे कि गांधी जी पर्याप्त कोशिश नहीं कर रहे हैं। भारत छोड़ो  इस संघर्ष का सर्वाधिक शक्तिशाली आंदोलन बन गया जिसमें व्यापक हिंसा और गिरफ्तारी हुई। पुलिस की गोलियों से हजारों की संख्या में स्वतंत्रता सेनानी या तो मारे गए या घायल हो गए और हजारों गिरफ्तार कर लिए गए। गांधी और उनके समर्थकों ने स्पष्ट कर दिया कि वह युद्ध के प्रयासों का समर्थन तब तक नहीं देंगे तब तक भारत को तत्काल आजादी न दे दी जाए। उन्होंने स्पष्ट किया कि इस बार भी यह आन्दोलन बन्द नहीं होगा यदि हिंसा के व्यक्तिगत कृत्यों को मूर्त रूप दिया जाता है। उन्होंने कहा कि उनके चारों ओर अराजकता का आदेश असली अराजकता से भी बुरा है। उन्होंने सभी कांग्रेसियों और भारतीयों को अहिंसा के साथ करो या मरो (अंग्रेजी में डू ऑर डाय) के द्वारा अन्तिम स्वतन्त्रता के लिए अनुशासन बनाए रखने को कहा।
गांधी जी और कांग्रेस कार्यकारणी समिति के सभी सदस्यों को अंग्रेजों द्वारा मुबंई में ९ अगस्त १९४२ को गिरफ्तार कर लिया गया। गांधी जी को पुणे के आंगा खां महल में दो साल तक बंदी बनाकर रखा गया। यही वह समय था जब गांधी जी को उनके निजी जीवन में दो गहरे आघात लगे। उनका ५० साल पुराना सचिव महादेव देसाई ६ दिन बाद ही दिल का दौरा पड़ने से मर गए और गांधी जी के १८ महीने जेल में रहने के बाद २२ फरवरी १९४४ को उनकी पत्नी कस्तूरबा गांधी का देहांत हो गया। इसके छ: सप्ताह बाद गांधी जी को भी मलेरिया का भयंकर शिकार होना पड़ा। उनके खराब स्वास्थ्य और जरूरी उपचार के कारण ६ मई १९४४ को युद्ध की समाप्ति से पूर्व ही उन्हें रिहा कर दिया गया। राज उन्हें जेल में दम तोड़ते हुए नहीं देखना चाहते थे जिससे देश का क्रोध बढ़ जाए। हालांकि भारत छोड़ो आंदोलन को अपने उद्देश्य में आशिंक सफलता ही मिली लेकिन आंदोलन के निष्ठुर दमन ने १९४३ के अंत तक भारत को संगठित कर दिया। युद्ध के अंत में, ब्रिटिश ने स्पष्ट संकेत दे दिया था कि संत्ता का हस्तांतरण कर उसे भारतीयों के हाथ में सोंप दिया जाएगा। इस समय गांधी जी ने आंदोलन को बंद कर दिया जिससे कांग्रेसी नेताओं सहित लगभग १००,००० राजनैतिक बंदियों को रिहा कर दिया गया।
स्वतंत्रता और भारत का विभाजन
गांधी जी ने १९४६ में कांग्रेस को ब्रिटिश केबीनेट मिशन (British Cabinet Mission) के प्रस्ताव को ठुकराने का परामर्श दिया क्योकि उसे मुस्लिम बाहुलता वाले प्रांतों के लिए प्रस्तावित समूहीकरण के प्रति उनका गहन संदेह होना था इसलिए गांधी जी ने प्रकरण को एक विभाजन के पूर्वाभ्यास के रूप में देखा। हालांकि कुछ समय से गांधी जी के साथ कांग्रेस द्वारा मतभेदों वाली घटना में से यह भी एक घटना बनी (हालांकि उसके नेत्त्व के कारण नहीं) चूंकि नेहरू और पटेल जानते थे कि यदि कांग्रेस इस योजना का अनुमोदन नहीं करती है तब सरकार का नियंत्रण मुस्लिम लीग के पास चला जाएगा। १९४८ के बीच लगभग ५००० से भी अधिक लोगों को हिंसा के दौरान मौत के घाट उतार दिया गया। गांधी जी किसी भी ऐसी योजना के खिलाफ थे जो भारत को दो अलग अलग देशों में विभाजित कर दे। भारत में रहने वाले बहुत से हिंदुओं और सिक्खों एवं मुस्लिमों का भारी बहुमत देश के बंटवारे  के पक्ष में था। इसके अतिरिक्त मुहम्मद अली जिन्ना, मुस्लिम लीग के नेता ने, पश्चिम पंजाब, सिंध, उत्तर पश्चिम सीमांत प्रांत और पूर्वी बंगाल में व्यापक सहयोग का परिचय दिया। व्यापक स्तर पर फैलने वाले हिंदु मुस्लिम लड़ाई को रोकने के लिए ही कांग्रेस नेताओं ने बंटवारे की इस योजना को अपनी मंजूरी दे दी थी। कांगेस नेता जानते थे कि गांधी जी बंटवारे का विरोध करेंगे और उसकी सहमति के बिना कांग्रेस के लिए आगे बझना बसंभव था चुकि पाटर्ठी में गांधी जी का सहयोग और संपूर्ण भारत में उनकी स्थिति मजबूत थी। गांधी जी के करीबी सहयोगियों ने बंटवारे को एक सर्वोत्तम उपाय के रूप में स्वीकार किया और सरदार पटेल ने गांधी जी को समझाने का प्रयास किया कि नागरिक अशांति वाले युद्ध को रोकने का यही एक उपाय है। मज़बूर गांधी ने अपनी अनुमति दे दी।
उन्होंने उत्तर भारत के साथ-साथ बंगाल में भी मुस्लिम और हिंदु समुदाय के नेताओं के साथ गर्म रवैये को शांत करने के लिए गहन विचार विमर्श किया। १९४७ के भारत-पाकिस्तान युद्ध के बावजूद उन्हें उस समय परेशान किया गया जब सरकार ने पाकिस्तान को विभाजन परिषद द्वारा बनाए गए समझौते के अनुसार ५५ करोड़ रू0 न देने का निर्णय लियाथा। सरदार पटेल जैसे नेताओं को डर था कि पाकिस्तान इस धन का उपयोग भारत के खिलाफ़ जंग छेड़ने में कर सकता है। जब यह मांग उठने लगी कि सभी मुस्लिमों को पाकिस्तान भेजा जाए और मुस्लिमों और हिंदु नेताओं ने इस पर असंतोष व्यक्त किया और एक दूसरे के साथ समझौता करने से मना करने से गांधी जी को गहरा सदमा पहुंचा। उन्होंने दिल्ली में अपना पहला आमरण अनशन आरंभ किया जिसमें साम्प्रदायिक हिंसा को सभी के लिए तत्काल समाप्त करने और पाकिस्तान को 55 करोड़ रू0 का भुगतान करने के लिए कहा गया था। गांधी जी को डर था कि पाकिस्तान में अस्थिरता और असुरक्षा से भारत के प्रति उनका गुस्सा और बढ़ जाएगा तथा सीमा पर हिंसा फैल जाएगी। उन्हें आगे भी डर था कि हिंदु और मुस्लिम अपनी शत्रुता को फिर से नया कर देंगे और उससे नागरिक युद्ध हो जाने की आशंका बन सकती है। जीवन भर गांधी जी का साथ देने वाले सहयोगियों के साथ भावुक बहस के बाद गांधी जी ने बात का मानने से इंकार कर दिया और सरकार को अपनी नीति पर अडिग रहना पड़ा तथा पाकिस्तान को भुगतान कर दिया। हिंदु मुस्लिम और सिक्ख समुदाय के नेताओं ने उन्हें विश्वास दिलाया कि वे हिंसा को भुला कर शांति लाएंगे। इन समुदायों में राष्ट्रीय स्वयंसेवक संघ और हिंदू महासभा शामिल थे। इस प्रकार गांधी जी ने संतरे का जूस पीकर अपना अनशन तोड़ दिया

सिकंदर
सिकंदर या अलेक्जेंडर द ग्रेट (अंग्रेज़ी: Alexander) (356 ईपू से 323 ईपू) मकदूनियाँ, (मेसेडोनिया) का ग्रीक प्रशासक था। वह एलेक्ज़ेंडर तृतीय तथा एलेक्ज़ेंडर मेसेडोनियन नाम से भी जाना जाता है। इतिहास में वह कुशल और यशस्वी सेनापतियों में से एक माना गया है। अपनी मृत्यु तक वह उन सभी भूमि मे से लगभग आधी भूमि जीत चुका था, जिसकी जानकारी प्राचीन ग्रीक लोगों को थी (सत्य ये है की वह पृथ्वी के मात्र 5 प्रतिशत हिस्से को ही जीत पाया था ) और उसके विजय रथ को रोकने में सबसे मुख्य भूमिका भारत के राजा पुरु (जिन्हें युनानी इतिहासकारों नें पोरस से सम्बोधित किया है) और भारत के क्षेत्रीय सरदारों की थी, जिन्होंने सिकंदर की सेना में अपने पराक्रम के दम पर भारत के प्रति खौफ पैदा कर उसके हौसले पस्त कर दिये और उसे भारत से लौटने पर मजबूर कर दिया। उसने अपने कार्यकाल में इरान, सीरिया, मिस्र, मसोपोटेमिया, फिनीशिया, जुदेआ, गाझा, बॅक्ट्रिया और भारत में पंजाब( जिसके राजा पुरु थे) तक के प्रदेश पर विजय हासिल की थी परन्तु बाद में वो मगध की विशाल सेना से डर कर लौट गया। उल्लेखनीय है कि उपरोक्त क्षेत्र (गंधार और पौरव राष्ट्र नहीं) उस समय फ़ारसी साम्राज्य के अंग थे और फ़ारसी साम्राज्य सिकन्दर के अपने साम्राज्य से कोई 40 गुना बड़ा था। फारसी में उसे एस्कंदर-ए-मक्दुनी (मॅसेडोनिया का अलेक्ज़ेंडर, एस्कन्दर का अपभ्रंश सिकन्दर है) औऱ हिंदी में अलक्षेन्द्र कहा गया है।

उतराधिकारी के रूप में
-प्रतिनिधि और पिता के साथ सैन्य अभियान
16 वर्ष की आयु में, अरस्तू से शिक्षा प्राप्त कर सिकंदर राज्य में वापस आ गया। उसी समय फिलिप ने बाइजेंटियम के खिलाफ युद्ध छेड़ दिया, और सिकंदर को राज्य का प्रभारी बना कर उसकी देख रेख में छोड़ दिया। फिलिप की अनुपस्थिति के दौरान, थ्रेसियन मैदी ने मैसिडोनिया के खिलाफ विद्रोह कर दिया। सिकंदर ने तुरंत उनके खिलाफ़ अभियान चलाकर उन्हें अपने इलाके से खदेड़ दिया। बाद में उसी इलाके में यूनानियों के साथ एक उपनिवेश स्थापित कर अलेक्जेंड्रोपोलिस नामक एक शहर की स्थापना भी की।
फिलिप वापस लौटकर, दक्षिणी थ्रेस में विद्रोह को दबाने के लिए एक छोटे सैन्य दल के साथ सिकंदर को वहां भेजा। यूनानी शहर पेरिन्थस के खिलाफ लड़ाई के दौरान, सिकंदर ने अपने पिता की जान बचाई थी। थ्रेस में अभी भी कब्जा जमाये फिलिप ने सिकंदर को दक्षिणी ग्रीस में एक अभियान के लिए एक सेना खड़ा करने का आदेश दिया। कहीं अन्य ग्रीक राज्य इसमें हस्तक्षेप न करें, सिकंदर ने ऐसा दिखाया कि वह इलियारिया पर हमला करने की तैयारी कर रहा है। इसी दौरान, इलियरीयस ने मैसेडोनिया पर हमला बोल दिया, जिसे सिकंदर ने वापस खदेड़ दिया।
फिलिप और उसकी सेना 338 ईसा पूर्व में अपने बेटे से जा मिली, और वे दक्षिण में थर्मोपाइल पर चढ़ाई करने के लिये निकल गये जहाँ थबर्न कि सेना के कड़े प्रतिरोध के बाद उस पर कब्जा कर लिया गया। वे इलेसियाशहर पर कब्जा करने गए, जो एथेंस और थीब्स से कुछ ही दूर स्थित था। जिसे देख डेमोस्थेनस की अगुवाई वाली एथिनियन ने मैसेडोनिया के विरुद्ध थीब्स के साथ गठबंधन करने का फैसला किया। हलांकि फिलिप ने भी एथेंस के खिलाफ थीब्स से गठबंधन हेतु दूत भेजे, लेकिन थीब्स ने एथेंस का साथ दिया। फिलिप ने एम्फिसा की ओर कूच किया जहां उसने डेमोस्थेनस द्वारा भेजे गए भाड़े के सैनिकों हरा कर शहर को आत्मसमर्पण के लिये मजबूर कर दिया। फिलिप फिर इलेसिया लौट गया, जहाँ से उसने एथेन्स और थीब्स को शांति का अंतिम प्रस्ताव भेजा, जिसे दोनों ने खारिज कर दिया।
फिलिप ने दक्षिण की ओर कूच की, जहाँ उसके विरोधियों ने उसे चैरोनीआ, बोएसिया के पास रोक लिया। चैरोनीआ की लड़ाई के लिये, फिलिप ने दाहिने पंक्ति और सिकंदर को फिलिप के विश्वसनीय जनरलों के एक समूह के साथ वाम पंक्ति संभालने का आदेश दिया। प्राचीन स्रोतों के अनुसार, दोनों पक्ष में कुछ समय के लिए भंयकर लड़ाई हुई। फिलिप ने जानबूझकर अपने सैनिकों को पीछे हटने का आदेश दिया, ताकि अथेनियन सैनिक उसका पीछा कर अपनी सुरक्षा पंक्ति से अलग हो सके, और वे उसमें भेद लगा सके। सिकंदर ने सबसे पहले थीबन कि सुरक्षा पंक्तियों को तोड़ा, उसके पीछे फिलिप के जनरलों थे, दुश्मन के सामंजस्य को नुकसान पहुंचाने के बाद, फिलिप ने अपने सैनिकों को आगे बढ़ने का आदेश दिया और उन्हें जल्दी घेरने का आदेश दिया। एथेनियन के हारने के साथ ही, थिबियन अकेले लड़ने के लिए बचे हुए थे और चारों ओर से घिरे हुए थे। अंतत: वे हार गए।
चैरोनीआ में जीत के बाद, फिलिप और सिकंदर निर्विरोध पेलोपोन्नीज़ की ओर बढ़ने लगे जहाँ उनका सभी शहरों द्वारा स्वागत किया गया; हालांकि, जब वे स्पार्टा पहुंचे, वहाँ उन्हें नकार दिया गया, लेकिन फिलिप ने युद्ध का सहारा नहीं लिया गया। कुरिन्थ में, फिलिप ने "हेलिनिक एलायंस" की स्थापना की (फारसी-विरोधी गठबंधन के तौर पर ग्रीक-फारसी युद्धों पर आधारित), जिसमें स्पार्टा को छोड़कर अधिकांश ग्रीक शहर-राज्य शामिल थे। फिलिप को इस लीग के नाम पर हेगॉन (सर्वोच्च कमांडर) नाम दिया गया, और उसने फ़ारसी साम्राज्य पर हमला करने की अपनी योजना की घोषणा की। 
निर्वासन और वापसी
जब फिलिप पेला वापस लौट आया, तो उसे अपने सेनापति अटलुस की भतीजी क्लियोपेट्रा ईरीडिइस से प्यार हो गया और उससे विवाह कर लिया। इस विवाह से सिकंदर की उत्तराधिकारी के रूप में दावेदारी सकंट में आ गई, क्योंकि क्लियोपेट्रा ईरीडीस से उत्पन्न बेटा पूरी तरह से मकदूनियन उत्तराधिकारी होता, जबकि सिकंदर केवल आधा मकदूनियन था। विवाह के भोज के दौरान, शराब के नशे में अटालूस ने सार्वजनिक तौर पर देवताओं से प्रार्थना की, कि अब मकदूनियाँ में एक वैध उत्तराधिकारी का जन्म होगा।
क्लियोपेट्रा, जिससे फिलिप विवाह कर रहा था, बहुत युवा थी, उसके चाचा अटलूस ने शराब के नशे में मकदूनियाँ के लोगों से आग्रह करता है, कि अब राजा उसकी भतीजी से राज्य के लिए एक वैध उत्तराधिकारी देगा। जिससे सिकंदर चिढ़ कर, "आप बदमाश," कह उसके सिर पर शराब का कप फेंक देता है, और पूछता है, "क्या, तो मैं एक अवैध संतान हूँ?"। फिलिप, अटकलुस की बेइज्जती से क्रुध हो सिकंदर को मारने के लिये खड़ा हो जाता है। लेकिन उन दोनों के लिए अच्छे भाग्य से, उसके अति क्रोध, या तो अति शराब के नशे में, उसका पैर फिसल गया, और वह फर्श पर गिर गया। जिस पर सिकंदर ने उसे अपमानित करते हुए कहा: "ये देखो, यह व्यक्ति आपको यूरोप से एशिया ले जायेगा, जो कि खुद एक सीढ़ी से दूसरे सीढ़ी पर जाने में ही गिर जाता है।"
—- प्लूटार्क, फिलिप के विवाह में विवाद का वर्णन करता है।
सिकंदर अपनी मां के साथ मेसेडोन से भाग कर, उसे अपने मामा, एपिरस के राजा अलेक्जेंडर प्रथम के पास डोडोना में छोड़ दिया। और खुद इलियारिया चला गया, जहाँ उसने इलियाई राजा से संरक्षण की मांग की। कुछ साल पूर्व सिकंदर से लड़ाई में पराजित होने के बावजूद उसने सिकंदर का अतिथि के तौर पर स्वागत किया। हालांकि, ऐसा प्रतीत होता है कि फिलिप ने कभी भी अपने राजनीतिज्ञ और सैन्य प्रशिक्षित बेटे को अस्वीकार नहीं करना चाहता था। तदानुसार, सिकंदर एक परिवारिक दोस्त, डेमरातुस के प्रयासों के कारण छह महीने के बाद मकदूनियाँ वापस लौट आता हैं।
अगले वर्ष में, पिक्सोडारस, कारिया के फारसी गवर्नर ने अपनी सबसे बड़ी बेटी को सिकंदर के सौतेले भाई, फिलिप एर्हिडियस से विवाह का प्रस्ताव रखा। ओलंपियस और सिकंदर के कई दोस्तों ने सुझाव दिया कि फिलिप ने एर्हिडियस को अपना उत्तराधिकारी बनाने का इरादा किया है। सिकंदर ने पिक्सेलरस को एक दूत थिस्सलुस को भेज यह बतलाय कि उसे अपनी बेटी का हाथ अवैध बेटे को देने के बजाय सिकंदर को देना चाहिये। जब फिलिप ने इस बारे में सुना तो उसने प्रस्ताव वार्ता को रोक दिया और सिकंदर को चिल्लाते हुए कहा कि वह क्यु पिक्सोडारस की बेटी से शादी करना चाहता है, उसने समझाया कि वह उसके लिए बेहतर दुल्हन चाहता था। फिलिप ने सिकंदर के चार मित्रों हर्पालुस, नारकुस, टॉलमी और एरिजियस को निर्वासित कर दिया, और कोरिंथियंस को थिस्सलुस को जंजीरों में लाने के लिये भेज दिया।
राजा के रूप में
राज्याभिषेक
336 ईसा पूर्व की गर्मियों में, एयगे में अपनी बेटी क्लियोपेट्रा के विवाह में भाग लेते हुए फिलिप को उसके अंगरक्षकों के कप्तान, पॉसनीस द्वारा हत्या कर दी गई। जब पॉसनीस भागने का प्रयास किया, तो सिकंदर के दो साथी, पेर्डिकस और लेओनाटस ने उसका पीछा कर उसे मार डाला। उसी समय, 20 वर्ष की उम्र में सिकंदर को रईसों और सेना द्वारा राजा घोषित कर दिया गया।
शक्ति का एकीकरण
सिंहासन संभालते ही सिकंदर अपने प्रतिद्वंद्वियों को खत्म करने लगा। जिसकी शुरुआत उसने अपने चचेरे भाई, पूर्व अमीनटस चौथे की हत्या करवाके की। उसने लैंकेस्टीस क्षेत्र के दो मैसेडोनियन राजकुमारों को भी मार दिया, हलांकि तीसरे, अलेक्जेंडर लैंकेस्टीस को छोड़ दिया। ओलम्पियस ने क्लियोपेट्रा ईरीडिइस और यूरोपा को, जोकि फिलिप की बेटी थी, जिंदा जला दिया। जब अलेक्जेंडर को इस बारे में पता चला, तो वह क्रोधित हुआ। सिकंदर ने अटलूस की हत्या का भी आदेश दिया, जोकि क्लियोपेट्रा के चाचा और एशिया अभियान की सेना का अग्रिम सेनापति था।
अटलूस उस समय एथेंस में अपने दोषरहित होने की संभावना के बारे में डेमोथेन्स से बातचीत करने गया था। अटलूस ने सिकंदर का कई बार घोर अपमान कर चुका था, और क्लियोपेट्रा की हत्या के बाद, सिकंदर उसे जीवित छोड़ने के लिए बहुत खतरनाक मानता था। सिकंदर ने एर्हिडियस को छोड़ दिया, जोकि संभवतः ओलंपियास द्वारा जहर देने के परिणामस्वरूप, मानसिक रूप से विकलांग हो चुका था।
फिलिप की मृत्यु की खबर से कई राज्यों में विद्रोह होने लगा, जिनमें थीब्स, एथेंस, थिसली और मैसेडोन के उत्तर में थ्रेसियन जनजाति शामिल थे। जब विद्रोह की खबर सिकंदर तक पहुंची, तो उसने तुरंत उस पर ध्यान दिया। कूटनीति का इस्तेमाल करने कि बजाय, सिकंदर 3,000 मैसेडोनियन घुड़सवार सेना का गठन कर, थिसली की तरफ दक्षिण में कूच करने लगा। उसने पाया की थिसली की सेना, ओलम्पियस पर्वत और ओसा पर्वत के बीच के रास्ते पर कब्जा किये हुए है, उसने अपनी सेना को ओसा पर्वत पर चढ़ने का आदेश दिया। दूसरे दिन जब थिसलियन सेना जागी, तो पाया कि सिकंदर अपनी सेना के साथ उनके पीछे खड़ा था, और उन्होंने तुरंत आत्मसमर्पण कर दिया। सिकंदर ने उनकी घुड़सवार सेना को अपनी में मिला कर दक्षिण में पेल्लोपोनिस की ओर कूच करने लगा।
सिकंदर थर्मोपाइल में रुका, जहाँ उसे एम्फ़िक्टीयोनीक लीग के नेता के रूप में चुना गया, फिर वह वहा से दक्षिण की ओर कोरिन्थ कि ओर निकल गया। एथेंस ने शांति के लिए गुहार लगाई, जिसे सिकंदर ने मान लिया और विद्रोहियों को माफ़ कर दिया। सिकंदर और डायोजनीज डिओजेन्स द सीनिक के बीच प्रसिद्ध मुलाकात कोरिन्थ में रहने के दौरान हुई थी। जब सिकंदर ने डियोजेन्स से पूछा कि वह उनके लिए क्या कर सकता है, तो दार्शनिक ने घृणापूर्वक से सिकंदर को एक तरफ खड़ा होने के लिए कहा, क्योंकि वह सूर्य के प्रकाश को अवरुद्ध कर रहा था। इस हाजिर जवाब से अलेक्जेंडर को खुश हुआ, और उसने कहा की "अगर मैं सिकंदर नहीं होता, तो मैं डियोजेन्स बनना चाहता"। कोरिन्थ में, जैसे फिलिप को फारस के खिलाफ आने वाले युद्ध के लिए कमांडर नियुक्त किया गया था वैसे ही सिकंदर को हेगमन ("नेता") का शीर्षक दिया गया। यहाँ उसे थ्रेसियन विद्रोह की खबर भी प्राप्त हुई।
बाल्कन अभियान
एशिया को पार करने से पहले, सिकंदर अपनी उत्तरी सीमाओं को सुरक्षित करना चाहता था। 335 ईसा पूर्व के वसंत में, वह कई विद्रोहों दबाने के लिए चल पड़ा। एम्पीपोलिस से शुरू होकर, वह "स्वतंत्र थ्रेसियन" के देश में पूर्व की ओर यात्रा करता रहा; और हेमस पर्वत पर, मैसेडोनियन सेना ने थ्रेसियन सेनाओं को ऊंचाइयों पर भी हमला कर पराजित किया। आगे सेना ट्रिबाली देश में घुस गए और उन्होंने उनकी सेना को लईजिनस नदी (डेन्यूब की एक सहायक नदी) के पास हराया। सिकंदर ने डेन्यूब के लिये तीन दिन की यात्रा की, और रास्ते में विपरीत किनारे पर स्थित गेटिए जनजाति का सामना किया। रात को ही नदी पार करते हुए, उसने उन्हें आश्चर्यचकित कर दिया और पहली घुड़सवार झड़प के बाद उनकी सेना को पीछे हटने के लिए मजबूर कर दिया।
सिकंदर तक जब यह समाचार पहुंची कि सेल्सियस, इलियारिया का राजा और त्युआलांती के राजा ग्लुआकी उसके खिलाफ खुले में विद्रोह करने लगे थे। वह पश्चिम में ईलारीरिया कि ओर रुख किया, सिकंदर ने एक के बाद एक दोनो को हराने के बाद, दोनो शासकों को अपनी सैना के साथ भागने के लिए मजबूर कर दिया। इन जीतों के साथ ही, उसने अपनी उत्तरी सीमा को सुरक्षित कर लिया था।
जब सिकंदर अपने उत्तर के अभियान में था, उसे थीब्स और एथेनियन के एक बार फिर से विद्रोह कि जानकारी मिली और सिकंदर तुरंत दक्षिण की ओर चल पड़ा।जबकि अन्य शहर सिकंदर से टकराने में झिझक रहे थे, थीब्स ने लड़ाई करने का फैसला किया। थीब्स का प्रतिरोध अप्रभावी था, और सिकंदर ने उन्हैं पछाड़ शहर को कब्जे में ले लिया और और इस क्षेत्र को अन्य बोओटियन शहरों के बीच में बांट दिया। थिब्स के अंत ने एथेंस को चुप कर दिया और अस्थायी तौर पर ही सही, सारे यूनानपर शांति आ गई। तब सिकंदर एंटीपिटर को राज-प्रतिनिधि के रूप में छोड़, अपने एशियाई अभियान निकल गया।


भारतीय उपमहाद्वीप में अभियान
स्पितमेनेस की मृत्यु और रोक्सेना के साथ उसकी नई शादी के बाद, सिकंदर ने भारतीय उपमहाद्वीप कि ओर अपना ध्यान ले गया। उसने गांधार (वर्तमान क्षेत्र में पूर्वी अफगानिस्तान और उत्तरी पाकिस्तान का क्षेत्र) के सभी प्रमुखों को आमंत्रित कर, उन्हें अपने अधिकार क्षेत्र सिकंदर के अधीन करने के लिये कहा। तक्षशिला के शासक आम्भी (ग्रीक नाम ओमफी), जिसका राज्य सिंधु नदी से झेलम नदी (हाइडस्पेश) तक फैला हुआ था, ने इसे स्वीकार कर लिया, लेकिन कुछ पहाड़ी क्षेत्रों के सरदार, जिसमें कंबोज क्षेत्र के अश्वान्यास (असंबी) और अश्वकन्यास (आंडेनोयोई) ने मानने से मना कर दिया। आम्भी ने सिकंदर को दोस्ती का यकीन दिलाने और उन्हें मूल्यवान उपहारों देने, उसके सभी सेना के साद खुद उसके पास गया। सिकंदर ने न केवल उसे उसका पद और उपहारों को लौटा दिया, बल्कि उसने अम्भी को "फ़ारसी वस्त्र, सोने और चांदी के गहने, 30 घोडे और 1,000 सोने की प्रतिभाएं" उपहार स्वरूप दे दिया। सिकंदर ने अपनी सेना बांट दी, और अम्बी ने सिंधु नदी पर पुल के निर्माण करने में हिपेस्टियन और पेड्रिकस की मदद की, साथ ही उसके सैनिकों को भोजन की आपूर्ति करता रहा। उसने सिकंदर और उसकी पूरी सेना का उसकी राजधानी तक्षशिला शहर में दोस्ती का सबसे बड़ा प्रदर्शन करते हुए सबसे उदार आतिथ्य के साथ स्वागत किया।
सिकंदर के आगे बढ़ने पर, तक्षशिला ने उसकी 5,000 लोगों की एक सेना की मदद के साथ, झेलम नदी की लड़ाई (हाइडस्पेश) में हिस्सा भी लिया। इस युद्ध में विजय के बाद, सिकंदर ने अम्भी को पुरूवास (पोरस) से बातचीत के लिये भेजा, जिसमें पोरस का सारा राज्य सिकदंर के अधीन करने जैसी शर्तें पेशकश की गई, चुंकि आम्भी और पोरस पुराने दुश्मन थे उसने सभी शर्तें ठुकरा दी और अम्भी बड़ी मुश्किल से अपनी ज़िन्दगी बचा वहाँ से भाग पाया। हालांकि इसके बाद, दोनों प्रतिद्वंद्वियों को सिकंदर ने व्यक्तिगत मध्यस्थता से मेल मिलाप करा दिया; और तक्षशिला को, झेलम पर बेड़े के लिये उपकरण और सैन्यबल के योगदान के कारण, आम्भी को झेलम नदी और सिंधु के बीच का पूरा क्षेत्र सौंपा दिया गया; मचाटस के बेटे फिलिप की मृत्यु के बाद उसे और शक्ति मिल गई; सिकंदर (323 ईसा पूर्व) की मौत के बाद और 321 ईसा पूर्व त्रिपरादीसुस में प्रांतों के विभाजन बाद के भी उसे अपने अधिकार को बरकरार रखने की अनुमति दी गई।
327/326 ईसा पूर्व की सर्दीयों में, सिकंदर ने कुनार घाटियों की एस्पैसिओई, गुरुईस घाटी के गुरानी, और स्वात और बुनेर घाटियों के आसेनकी जैसे क्षेत्रीय कबिलों के खिलाफ एक अभियान चलाया।[31] एस्पैसिओई के साथ एक भयंकर लड़ाई शुरू हुई जिसमें सिकंदर का कंधा एक भाला से घायल हो गया, लेकिन आखिरकार एस्पैसिओई हार गया। सिकंदर ने फिर अस्सकेनोई का सामना किया, जिसने मस्सागा, ओरा और एरोन्स के गढ़ों से लड़ाईयाँ लड़ी।
मस्सागा का किला एक खूनी लड़ाई के बाद ही जीता जा सका, इसमें सिकंदर का टखना गंभीर रूप से घायल हो गया था। कूर्टियस के अनुसार, "न केवल अलेक्जेंडर ने मस्सागा की पूरी आबादी को मार डाला, बल्कि उसके सभी इमारतों को मलबे में बदल दिया।" इसी प्रकार का नरसंहार ओरा में भी किया गया। मस्सागा और ओरा के बाद, कई असेंसिअन एरोन्स के किले में भाग गए। सिकंदर ने उनका पीछा किया और चार दिनों की खूनी लड़ाई के बाद इस रणनीतिक पहाड़ी-किले पर कब्जा कर लिया।
एरोन्स के बाद, 326 ईसा पूर्व में सिकंदर ने सिंधु को पार किया और पोरस के खिलाफ एक महायुद्ध जीता, जिसका झेलम (हाइडस्पेश) और चिनाब नदी (एसीसेंस) के बीच वाले क्षेत्र पर शासन था, जो अब पंजाब का क्षेत्र कहलाता हैं। सिकंदर, पोरस की बहादुरी से काफी प्रभावित हुए, और उसे अपना एक सहयोगी बना लिया। उसने पोरस को अपना उपपति नियुक्त कर दिया, और उसके क्षेत्र के साथ, उसके अपने जीते दक्षिण-पूर्व में व्यास नदी (ह्यफासिस) तक के क्षेत्र को जोड़ दिया। स्थानीय उपपति चुनने से ग्रीस से इतने दूर स्थित इन देशों को प्रशासन में मदद मिली। सिकंदर ने झेलम नदी के विपरीत दिशा में दो शहरों की स्थापना की, पहले को अपने घोड़े के सम्मान में बुसेफेला नाम दिया, जो कि युध्द में मारा गया था। दूसरा, निकाया (विजय) था, जो वर्तमान में मोंग, पंजाबक्षेत्र पर स्थित हैं।
सिकंदर का प्रिय घोड़ा ब्यूसेफ़ेलस था । इसी के नाम पर इसने झेलम नदी के तट पर ब्यूसेफ़ेलस नाम से एक नगर बसाया था ।

माओ से-तुंग
माओ से-तुंग या माओ ज़ेदोंग (जन्म: २६ दिसम्बर १८९३; निधन: ९ सितम्बर १९७६) चीनी क्रान्तिकारी, राजनैतिक विचारक और साम्यवादी (कम्युनिस्ट) दल के नेता थे जिनके नेतृत्व में चीन की क्रान्ति सफल हुई। उन्होंने जनवादी गणतन्त्र चीन की स्थापना (सन् १९४९) से मृत्यु पर्यन्त (सन् १९७६) तक चीन का नेतृत्व किया। मार्क्सवादी-लेनिनवादी विचारधारा को सैनिक रणनीति में जोड़कर उन्होंनें जिस सिद्धान्त को जन्म दिया उसे माओवाद नाम से जाना जाता है।
वर्तमान में कई लोग माओ को एक विवादास्पद व्यक्ति मानते हैं परन्तु चीन में वे राजकीय रूप में महान क्रान्तिकारी, राजनैतिक रणनीतिकार, सैनिक पुरोधा एवं देशरक्षक माने जाते हैं। चीनियों के अनुसार माओ ने अपनी नीति और कार्यक्रमों के माध्यम से आर्थिक, तकनीकी एवं सांस्कृतिक विकास के साथ विश्व में प्रमुख शक्ति के रूप में ला खड़ा करने में मुख्य भूमिका निभाई। वे कवि, दार्शनिक, दूरदर्शी महान प्रशासक के रूप में गिने जाते हैं।
इसके विपरीत, माओ के 'ग्रेट लीप फॉरवर्ड' (Great Leap Forward) और 'सांस्कृतिक क्रांति' नामक सामाजिक तथा राजनीतिक कार्यक्रमों के कारण गंभीर अकाल की सृजना होने के साथ चीनी समाज, अर्थव्यवस्था तथा संस्कृति को ठेस पहुंचाने की भी बातें की जाती हैं, जिसके कारण संसार में सन् १९४९ से १९७५ तक करोडों लोगों की व्यापक मृत्यु हुई बताई जाती हैं। माओ संसार के सबसे प्रभावशाली व्यक्तियों में गिने जाते हैं। टाइम पत्रिका के अनुसार २०वीं सदी के १०० सबसे प्रभावशाली व्यक्तियों में माओ आते हैं।
प्रारम्भिक जीवन
माओ का जन्म २६ दिसम्बर १८९३ में हूनान प्रान्त के शाओशान क़स्बे में हुआ। उनके पिता एक ग़रीब किसान थे जो आगे चलकर एक धनी कृषक और गेहूँ के व्यापारी बन गए। ८ साल की उम्र में माओ ने अपने गाँव की प्रारम्भिक पाठशाला में पढ़ना शुरू किया लेकिन १३ की आयु में अपने परिवार के खेत पर काम करने के लिए पढ़ना छोड़ दिया। बाद में खेती छोड़कर वे हूनान प्रान्त की राजधानी चांगशा में माध्यमिक विद्यालय में पढ़ने गए। जिन्हाई क्राति के समय माओ ने हूनान के स्थानीय रेजिमन्ट में भर्ती होकर क्रान्तिकारियों की तरफ से लड़ाई में भाग लिया। चिंग राजवंश के सत्ताच्युत होने पर वे सेना छोड़कर पुनः विद्यालय गए। सन् १९१८ में स्नातक बनने के बाद् सन् १९१९ को चार मई आन्दोलन के लिए अपने शिक्षक एवं भविष्य के ससुर प्राध्यापक यां च्यां जि के साथ बेइजिंग की यात्रा पर गए। प्राध्यापक यां च्यां जि पीकिंग विश्वविद्यालय में महत्वपूर्ण पद पर थे और उनकी सिफारिश पर माओ ने सहायक पुस्तकालयाध्यक्ष पद पर रहकर काम किया। माओ ने अंशकालिक (part-time) छात्र के रूप में पंजीकृत होकर कुछ व्याखानों और विद्वानों के सेमिनारों में भी भाग लिए। शंघाई में रहते वे साम्यवादी सिद्धान्त में अध्ययन में लगे।
माओवाद
माओवाद (1960-70 के दशक के दौरान) चरमपंथी अतिवादी माने जा रहे बुद्धिजीवी वर्ग का या उत्तेजित जनसमूह की सहज प्रतिक्रियावादी सिद्धांत है। माओवादी राजनैतिक रूप से सचेत सक्रिय और योजनाबद्ध काम करने वाले दल के रूप में काम करते है। उनका तथा मुख्यधारा के राजनैतिक दलों में यह प्रमुख भेद है कि जहाँ मुख्य धारा के दल वर्तमान व्यवस्था के भीतर ही काम करना चाहते है वही माओवादी समूचे तंत्र को हिंसक तरीके से उखाड़ के अपनी विचारधारा के अनुरूप नयी व्यवस्था को स्थापित करना चाहते हैं। वे माओ के इन दो प्रसिद्द सूत्रों पे काम करते हैं :
1. राजनैतिक सत्ता बन्दूक की नली से निकलती है। 2. राजनीति रक्तपात रहित युद्ध है और युद्ध रक्तपात युक्त राजनीति।
भारतीय राजनीति के पटल पर माओवादियों का एक दल के रूप में उदय होने से पहले यह आन्दोलन एक विचारधारा की शक्ल में सामने आया था पहले पहल हैदराबाद रियासत के विलय के समय फिर 1960-70 के दशक में नक्सलबाड़ी आन्दोलन के रूप में वे सामने आए।

विन्सटन चर्चिल
विन्सटन चर्चिल(30 नवंबर, 1874-24 जनवरी, 1965) अंग्रेज राजनीतिज्ञ। द्वितीय विश्वयुद्ध, 1940-1945 के समय इंगलैंड के प्रधानमंत्री था। चर्चिल प्रसिद्ध कूटनीतिज्ञ और प्रखर वक्ता था। वो सेना में अधिकारी रह चुका था, साथ ही वह इतिहासकार, लेखक और कलाकार भी था। वह एकमात्र प्रधानमंत्री था जिसे नोबेल पुरस्कार से सम्मानित किया गया था।
अपने आर्मी कैरियर के दौरान चर्चिल भारत, सूडान और द्वितीय विश्वयुद्ध में अपना जौहर दिखाया था। उसने युद्ध संवाददाता के रूप में ख्याति पाई थी। प्रथम विश्वयुद्ध के दौरान उसने ब्रिटिश सेना में अहम जिम्मेदारी संभाली थी। राजनीतिज्ञ के रूप में उन्होंने कई पदों पर कार्य किया। विश्वयुद्ध से पहले वे गृहमंत्रालय में व्यापार बोर्ड के अध्यक्ष रहे। प्रथम विश्व युद्ध के दौरान वे लॉर्ड ऑफ एडमिरिल्टी बने रहे। युद्ध के बाद उन्हें शस्त्र भंडार का मंत्री बनाया गया। 10 मई 1940 को उन्हें युनाइटेड किंगडम का प्रधानमंत्री बनाया गया और उन्होंने धूरी राष्ट्रों के खिलाफ लड़ाई जीती। चर्चिल प्रखर वक्ता थे।
परिचय
चर्चिल का जन्म ३० नवम्बर १८७४ को आक्सफोर्ड शायर के ब्लेनहिम पैलेस में हुआ था। इनके पिता लार्ड रेनडल्फ चर्चिल थे, माता जेनी न्यूयार्क नगर के लियोनार्ड जेराम की पुत्री थीं। इनकी शिक्षा हैरी और सैंहर्स्ट में हुई। १८९५ में सेना में भरती हुए और १८९७ में मालकंड के युद्धस्थल में तथा १८९८ में उमदुरमान के युद्ध में भाग लिया। इन यद्धों ने उन्हें दो पुस्तकों - दि स्टोरी ऑव मालकंड फील्ड फोर्स (१८९८) और दि रिवर वार (१८९९) - के लिये पर्याप्त सामग्री प्रदान की। दक्षिणी अफ्रीका के युद्ध (१८९९-१९०२) के समय वह मार्निग पोस्ट के संवाददाता का कार्य कर रहे थे। वे वहाँ बंदी भी हुए, परंतु भाग निकले। उन्होंने अपने अनुभवों का उल्लेख 'लंदन टु लेडीस्मिथ वाया प्रिटोरिया' (१९००) में किया है।
१९०० में ओल्डहेम निर्वाचनक्षेत्र से संसत्सदस्य निर्वचित हुए। यहाँ पर वह काफी तैयारी के बाद भाषण किया करते थे। अत: आगे चलकर वादविवाद की कला में वह विशेष निपुण हुए। इनको अपन पिता के राजनीतिक संस्मरणों का काफी ज्ञान था। इसीलिये इन्होंने १९०६ में 'लाइफ ऑव लार्ड रेवडल्फ चर्चिल' लिखी जो अंग्रेजी की सर्वोत्तम रुचिकर राजनीतिक जीवनियों में गिनी जाती है। १९०४ में चेंबरलेन की व्यपारकर नीति से असंतुष्ट होकर चर्चिल लिबरल दल में सम्मिलित हुए और कैंपबेल बैनरमैन (१९०५- १९०८) के मंत्रिमंडल में वे उपनिवेशों के अधिसचिव नियुक्त हुए। १९०८ में वे मंत्रिमंडल में व्यापारमंडल के सभापति के नाते सम्मिलित हुए। १९०९ से ११ तक वे गृहसचिव रहे। औद्योगिक उपद्रवों को सँभालने में असमर्थ होने के कारण उन्हें जलसेना का अध्यक्ष नियुक्त किया गया। इस पद पर उन्होंने बड़ी लगन और दूरदर्शिता से कार्य किया और यही कारण है कि १९१४ में जब युद्ध प्रारंभ हुआ तो ब्रिटिश जलसेना पूर्ण रूप से सुसज्जित थी। वे जर्मनी के विरुद्ध युद्ध की घोषणा के समर्थक थे। जब उदारवादी सरकार का पतन हुआ तो उन्होंने राजनीति को त्याग युद्धस्थल में प्रवेश किया। १९१७ में लायड जार्ज के नेतृत्व में वे युद्ध तथा परिवहन मंत्री हुए। लायड जार्ज से उनकी अधिक समय तक न पटी और १९२२ में वे सदस्य भी निर्वाचित नहीं हुए।
१९२४ में वे एपिंग से संसत्सदस्य निर्वाचित हुए और स्टैंन्ली बाल्डविन ने उन्हें कंजरवेटिव दल में पुन: सम्मिलित होने के लिये आमंत्रित किया। १९२९ में उनका बाल्डविन से भारत के संबध में मतभेद हो गया। चर्चिल भारत में ब्रिटिश-साम्राज्य-सत्ता का किसी प्रकार का भी समर्पण नहीं चाहते थे। ९ वर्ष तक वे मंत्रिमंडल से बाहर रहे। परंतु संसत्सदस्य तथा प्रभावशाली नेता होने के कारण वे सार्वजनिक प्रश्नों पर अपने विचार स्पष्ट करते रहे। इन्होंने हिटलर से समझौता की नीति का खुला विरोध किया। म्यूनिख समझौते को बिना युद्ध की हार बताया। वे इंग्लैंड को युद्ध के लिये तैयार करना चाहते थे और इसके लिये सोवियत संघ से तुरंत समझौता आवश्यक समझते थे। प्रधान मंत्री चैंबरलेन ने इनके दोनों सुझावों को अस्वीकार कर दिया।
३सितंबर, १९३९ को ब्रिटेन ने जब युत्र की घोषणा की तो चर्चिल को जलसेनाध्यक्ष नियुक्त किया गया। मई, १९४० में नार्वे की हार ने ब्रिटिश जनता में चैंबरलेन के प्रति विश्वास को डिगा दिया। १० मई को चैंबरलेन ने त्यगपत्र दे दिया और चर्चिल ने प्रधान मंत्री पद संभाला और एक सम्मिलित राष्ट्रीय सरकार का निर्माण किया। लोकसभा में तीन दिन बाद भाषण देते हुए उन्होंने कहा कि 'मैं रक्त, श्रम, आँसू और पसीने के अतिरिक्त और प्रदान नहीं कर सकता। उनका युद्धविजय में अटूट विश्वास था, जो संकट के समय प्रेरणा देता रहा। ब्रिटिश साम्राज्य की संयुक्त शक्ति ही नहीं वरन् अमरीका और रूस की शक्तियों का जर्मनों के विरुद्ध सक्रिय रूप से प्रेरित किया।
उनके अथक परिश्रम, विश्वास, दृढ़ता और लगन के कारण मित्र राष्ट्रों की विजय हुई। इस विजय ने उनके लिये नवीन समस्याएँ उत्पन्न कर दीं। बेल्जियम, इटली और यूनान की कथित प्रतिक्रियावादी सरकारों के समर्थन का उनपर आरोप लगाया गया और साथ ही सोवियत संघ से पूर्वी यूरोप के सबंध में मतभद उत्पन्न हो गया १९४५ में युद्ध की विजय के उत्सव मनाए गए, परंतु उसी वर्ष के जून के सार्वजनिक निर्वाचन में चर्चिल के दल की हार हुई और उन्हें विरोधी नेत का पद ग्रहण करना पड़ा। जनता जानती थी कि वे युद्ध स्थिति का नेतृत्व कर सकते हैं। आवश्यकता निर्माण की नहीं बल्कि युद्ध के पश्चात् निर्माण की थी। १९४५-५० तक वे अपने संसदीय उत्तरदायित्वों के साथ साथ द्वितीय महायुद्ध का इतिहास लिखने में भी व्यस्त रहे। इसको इन्होंने छ: खंडों में लिखा है। १९५३ में उन्हें साहित्य सेवा के लिये नोबेल पुरस्कार प्रदान किया गया। १९५० के सार्वजनिक निर्वाचन में उनके दल के सदस्यों की संख्या बढ़ी और श्रमदल का बहुमत केवल सात सदस्यों का रह गया। अक्टूबर, १९५१ के निर्वाचन में उनके दल की विजय हुई और वह पुन: प्रधान मंत्री नियुक्त हुए। वह विश्वशांति के लिये एकाग्रचित्त होकर प्रयत्नशील रहे उन्होंने अंग्रेजी भाषाभाषियों का एक वृहत् इतिहास अपने विशिष्ट दृष्टिकोण से लिखा है। वृद्धावस्था और अस्वस्थ्य के कारण उन्होंने ५ अप्रैल १९५५ को प्रधान मंत्री के पद से त्यागपत्र दे दिया और इस प्रकार राजनीति से अवकाश ग्रहण किया।




चंगेज़ ख़ान
चंगेज़ ख़ान ( चिंगिस खान , सन् 1162 – 18 अगस्त, 1227) एक मंगोल ख़ान (शासक) था जिसने मंगोल साम्राज्य के विस्तार में एक अहम भूमिका निभाई। इतिहासकार मानते हैं कि चंगेज खान एक 'बौद्ध' था। वह अपनी संगठन शक्ति, बर्बरता तथा साम्राज्य विस्तार के लिए प्रसिद्ध हुआ। इससे पहले किसी भी यायावर जाति (यायावर जाति के लोग भेड़ बकरियां पालते जिन्हें गड़रिया कहा जाता है।) के व्यक्ति ने इतनी विजय यात्रा नहीं की थी। वह पूर्वोत्तर एशिया के कई घुमंतू जनजातियों को एकजुट करके सत्ता में आया। साम्राज्य की स्थापना के बाद और "चंगेज खान" की घोषणा करने के बाद, मंगोल आक्रमणों को शुरू किया गया, जिसने अधिकांश यूरेशिया पर विजय प्राप्त की। अपने जीवनकाल में शुरू किए गए अभियान क़रा खितई, काकेशस और ख्वारज़्मियान, पश्चिमी ज़िया और जीन राजवंशों के खिलाफ, शामिल हैं। मंगोल साम्राज्य ने मध्य एशिया और चीन के एक महत्वपूर्ण हिस्से पर कब्जा कर लिया।
चंगेज खान की मृत्यु से पहले, उसने ओगदेई खान को अपना उत्तराधिकारी बनाया और अपने बेटों और पोते के बीच अपने साम्राज्य को खानतों में बांट दिया। पश्चिमी जिया को हराने के बाद 1227 में उसका निधन हो गया। वह मंगोलिया में किसी न किसी कब्र में दफनाया गया था।उसके वंशजो ने आधुनिक युग में चीन, कोरिया, काकेशस, मध्य एशिया, और पूर्वी यूरोप और दक्षिण पश्चिम एशिया के महत्वपूर्ण हिस्से में विजय प्राप्त करने वाले राज्यों को जीतने या बनाने के लिए अधिकांश यूरेशिया में मंगोल साम्राज्य का विस्तार किया। इन आक्रमणों में से कई स्थानों पर स्थानीय आबादी के बड़े पैमाने पर लगातार हत्यायेँ की। नतीजतन, चंगेज खान और उसके साम्राज्य का स्थानीय इतिहास में एक भयावय प्रतिष्ठा है।
अपनी सैन्य उपलब्धियों से परे, चंगेज खान ने मंगोल साम्राज्य को अन्य तरीकों से भी उन्नत किया। उसने मंगोल साम्राज्य की लेखन प्रणाली के रूप में उईघुर लिपि को अपनाने की घोषणा की। उसने मंगोल साम्राज्य में धार्मिक सहिष्णुता को प्रोत्साहित किया, और पूर्वोत्तर एशिया की अन्य जनजातियों को एकजुट किया। वर्तमान मंगोलियाई लोग उसे मंगोलिया के 'संस्थापक पिता' के रूप में जानते हैं।
यद्यपि अपने अभियानों की क्रूरता के लिए चंगेज़ खान को जाना जाता है और कई लोगों द्वारा एक नरसंहार शासक होने के लिए माना जाता है परंतु चंगेज खान को सिल्क रोड को एक एकत्रीय राजनीतिक वातावरण के रूप में लाने का श्रेय दिया जाता रहा है। यह रेशम मार्ग पूर्वोत्तर एशिया से मुस्लिम दक्षिण पश्चिम एशिया और ईसाई यूरोप में संचार और व्यापार लायी, इस तरह सभी तीन सांस्कृतिक क्षेत्रों के क्षितिज का विस्तार हुआ।
प्रारंभिक जीवन
चंगेज़ खान का जन्म ११६२ के आसपास आधुनिक मंगोलिया के उत्तरी भाग में ओनोन नदी के निकट हुआ था। चंगेज़ खान की दांयी हथेली पर पैदाइशी खूनी धब्बा था।उसके तीन सगे भाई व एक सगी बहन थी और दो सौतेले भाई भी थे।उसका वास्तविक या प्रारंभिक नाम तेमुजिन (या तेमूचिन) था। मंगोल भाषा में तिमुजिन का मतलब लौहकर्मी होता है।उसकी माता का नाम होयलन और पिता का नाम येसूजेई था जो कियात कबीले का मुखिया था। येसूजेई ने विरोधी कबीले की होयलन का अपहरण कर विवाह किया था।लेकिन कुछ दिनों के बाद ही येसूजेई की हत्या कर दी गई। उसके बाद तेमूचिन की माँ ने बालक तेमूजिन तथा उसके सौतले भाईयों बहनों का लालन पालन बहुत कठिनाई से किया। बारह वर्ष की आयु में तिमुजिन की शादी बोरते के साथ कर दी गयी।इसके बाद उसकी पत्नी बोरते का भी विवाह् के बाद ही अपहरण कर लिया था। अपनी पत्नी को छुडाने के लिए उसे लड़ाईया लड़नी पड़ीं थी। इन विकट परिस्थितियों में भी वो दोस्त बनाने में सक्षम रहा। नवयुवक बोघूरचू उसका प्रथम मित्र था और वो आजीवन उसका विश्वस्त मित्र बना रहा। उसका सगा भाई जमूका भी उसका एक विश्वसनीय साथी था। तेमुजिन ने अपने पिता के वृद्ध सगे भाई तुगरिल उर्फ़ ओंग खान के साथ पुराने रिश्तों की पुनर्स्थापना की।
सैनिक जीवन
जमूका हँलांकि प्रारंभ में उसका मित्र था, बाद में वो शत्रु बन गया। ११८० तथा ११९० के दशकों में वो ओंग ख़ान का मित्र रहा और उसने इस मित्रता का लाभ जमूका जैसे प्रतिद्वंदियों को हराने के लिए किया। जमूका को हराने के बाद उसमें बहुत आत्मविश्वास आ गया और वो अन्य कबीलों के खिलाफ़ युद्ध के लिए निकल पड़ा। इनमें उसके पिता के हत्यारे शक्तिशाली तातार कैराईट और खुद ओंग खान शामिल थे। ओंग ख़ान के विरूद्ध उसने १२०३ में युद्ध छेड़ा। १२०६ इस्वी में तेमुजिन, जमूका और नेमन लोगों को निर्णायक रूप से परास्त करने के बाद स्टेपी क्षेत्र का सबसे प्रभावशाली व्य़क्ति बन गया। उसके इस प्रभुत्व को देखते हुए मंगोल कबीलों के सरदारों की एक सभा (कुरिलताई) में मान्यता मिली और उसे चंगेज़ ख़ान (समुद्री खान) या सार्वभौम शासककी उपाधि देने के साथ महानायक घोषित किया गया।
कुरिलताई से मान्यता मिलने तक वो मंगोलों की एक सुसंगठित सेना तैयार कर चुका था। उसकी पहली इच्छा चीन पर विजय प्राप्त करने की थी। चीन उस समय तीन भागों में विभक्त था - उत्तर पश्चिमी प्रांत में तिब्बतीमूल के सी-लिया लोग, जरचेन लोगों का चीन राजवंश जो उस समय आधुनिक बीजिंग के उत्तर वाले क्षेत्र में शासन कर रहे थे तथा शुंग राजवंश जिसके अंतर्गत दक्षिणी चीन आता था। १२०९ में सी लिया लोग परास्त कर दिए गए। १२१३ में चीन की महान दीवीर का अतिक्रमण हो गया और १२१५ में पेकिंग नगर को लूट लिया गया। चिन राजवंश के खिलाफ़ १२३४ तक लड़ाईयाँ चली पर अपने सैन्य अभियान की प्रगति भर को देख चंगेज़ खान अपने अनुचरों की देखरेख में युद्ध को छोड़ वापस मातृभूमि को मंगोलिया लौट गया।
सन् १२१८ में करा खिता की पराजय के बाद मंगोल साम्राज्य अमू दरिया, तुरान और ख्वारज़्म राज्यों तक विस्तृत हो गया। १२१९-१२२१ के बीच कई बड़े राज्यों - ओट्रार, बुखारा, समरकंद, बल्ख़, गुरगंज, मर्व, निशापुरऔर हेरात - ने मंगोल सेना के सामने समर्पण कर दिया। जिन नगरों ने प्रतिशोध किया उनका विध्वंस कर दिया गया। इस दौरान मंगोलों ने बेपनाह बर्बरता का परिचय दिया और लाखों की संख्या में लोगों का वध कर दिया।
भारत की ओर प्रस्थान
चंगेज खान ने गजनी और पेशावर पर अधिकार कर लिया तथा ख्वारिज्म वंश के शासक अलाउद्दीन मुहम्मद को कैस्पियन सागर की ओर खदेड़ दिया जहाँ १२२० में उसकी मृत्यु हो गई। उसका उत्तराधिकारी जलालुद्दीन मंगवर्नी हुआ जो मंगोलों के आक्रमण से भयभीत होकर गजनी चला गया। चंगेज़ खान ने उसका पीछा किया और सिन्धु नदी के तट पर उसको हरा दिया। जलालुद्दीन सिंधु नदी को पार कर भारत आ गया जहाँ उसने दिल्ली के सुल्तान इल्तुतमिश से सहायता की फरियाद रखी। इल्तुतमिश ने शक्तिशाली चंगेज़ ख़ान के भय से उसको सहयता देने से इंकार कर दिया।
इस समय चेगेज खान ने सिंधु नदी को पार कर उत्तरी भारत और असम के रास्ते मंगोलिया वापस लौटने की सोची। पर असह्य गर्मी, प्राकृतिक आवास की कठिनाईयों तथा उसके शमन निमितज्ञों द्वारा मिले अशुभ संकेतों के कारण वो जलालुद्दीन मंगवर्नी के विरुद्ध एक सैनिक टुकड़ी छोड़ कर वापस आ गया। इस तरह भारत में उसके न आने से तत्काल भारत एक संभावित लूटपाट और वीभत्स उत्पात से बच गया।
अपने जीवन का अधिकांश भाग युद्ध में व्यतीत करने के बाद सन् १२२७ में उसकी मृत्यु हो गई।


नेल्सन मंडेला
नेल्सन रोलीह्लला मंडेला (ख़ोसा: Nelson Rolihlahla Mandela; 18 जुलाई 1918 – 5 दिसम्बर 2013) दक्षिण अफ्रीका के प्रथम अश्वेत भूतपूर्व राष्ट्रपति थे। राष्ट्रपति बनने से पूर्व वे दक्षिण अफ्रीका में सदियों से चल रहे रंगभेद का विरोध करने वाले अफ्रीकी नेशनल कांग्रेस और इसके सशस्त्र गुट उमखोंतो वे सिजवे के अध्यक्ष रहे। रंगभेद विरोधी संघर्ष के कारण उन्होंने 27 वर्ष रॉबेन द्वीप के कारागार में बिताये जहाँ उन्हें कोयला खनिक का काम करना पड़ा था। 1990 में श्वेत सरकार से हुए एक समझौते के बाद उन्होंने नये दक्षिण अफ्रीका का निर्माण किया। वे दक्षिण अफ्रीका एवं समूचे विश्व में रंगभेद का विरोध करने के प्रतीक बन गये। संयुक्त राष्ट्रसंघ ने उनके जन्म दिन को नेल्सन मंडेला अन्तर्राष्ट्रीय दिवस के रूप में मनाने का निर्णय लिया।
प्रारम्भिक जीवन
मंडेला का जन्म 18 जुलाई 1918 को म्वेज़ो, ईस्टर्न केप, दक्षिण अफ़्रीका संघ में गेडला हेनरी म्फ़ाकेनिस्वा और उनकी तीसरी पत्नी नेक्यूफी नोसकेनी के यहाँ हुआ था। वे अपनी माँ नोसकेनी की प्रथम और पिता की सभी संतानों में 13 भाइयों में तीसरे थे। मंडेला के पिता हेनरी म्वेजो कस्बे के जनजातीय सरदार थे। स्थानीय भाषा में सरदार के बेटे को मंडेला कहते थे, जिससे उन्हें अपना उपनाम मिला। उनके पिता ने इन्हें 'रोलिह्लाला' प्रथम नाम दिया था जिसका खोज़ा में अर्थ "उपद्रवी" होता है। उनकी माता मेथोडिस्ट थी। मंडेला ने अपनी प्रारम्भिक शिक्षा क्लार्कबेरी मिशनरी स्कूल से पूरी की। उसके बाद की स्कूली शिक्षा मेथोडिस्ट मिशनरी स्कूल से ली। मंडेला जब 12 वर्ष के थे तभी उनके पिता की मृत्यु हो गयी।
राजनीतिक संघर्ष
1941 में मंडेला जोहन्सबर्ग चले गये जहाँ इनकी मुलाकात वॉल्टर सिसुलू और वॉल्टर एल्बरटाइन से हुई। उन दोनों ने राजनीतिक रूप से मंडेला को बहुत प्रभावित किया। जीवनयापन के लिये वे एक कानूनी फ़र्म में क्लर्क बन गये परन्तु धीर-धीरे उनकी सक्रियता राजनीति में बढ़ती चली गयी। रंग के आधार पर होने वाले भेदभाव को दूर करने के उन्होंने राजनीति में कदम रखा। 1944 में वे अफ़्रीकन नेशनल कांग्रेस में शामिल हो गये जिसने रंगभेद के विरूद्ध आन्दोलन चला रखा था। इसी वर्ष उन्होंने अपने मित्रों और सहयोगियों के साथ मिल कर अफ़्रीकन नेशनल कांग्रेस यूथ लीग की स्थापना की। 1947 में वे लीग के सचिव चुने गये। 1961 में मंडेला और उनके कुछ मित्रों के विरुद्ध देशद्रोह का मुकदमा चला परन्तु उसमें उन्हें निर्दोष माना गया।
5 अगस्त 1962 को उन्हें मजदूरों को हड़ताल के लिये उकसाने और बिना अनुमति देश छोड़ने के आरोप में गिरफ़्तार कर लिया गया। उन पर मुकदमा चला और 12 जुलाई 1964 को उन्हें उम्रकैद की सजा सुनायी गयी। सज़ा के लिये उन्हें रॉबेन द्वीप की जेल में भेजा गया किन्तु सजा से भी उनका उत्साह कम नहीं हुआ। उन्होंने जेल में भी अश्वेत कैदियों को लामबन्द करना शुरू कर दिया था। जीवन के 27 वर्ष कारागार में बिताने के बाद अन्ततः 11 फ़रवरी 1990 को उनकी रिहाई हुई। रिहाई के बाद समझौते और शान्ति की नीति द्वारा उन्होंने एक लोकतान्त्रिक एवं बहुजातीय अफ्रीका की नींव रखी।
1994 में दक्षिण अफ़्रीका में रंगभेद रहित चुनाव हुए। अफ़्रीकन नेशनल कांग्रेस ने 62 प्रतिशत मत प्राप्त किये और बहुमत के साथ उसकी सरकार बनी। 10 मई 1994 को मंडेला अपने देश के सर्वप्रथम अश्वेत राष्ट्रपति बने। दक्षिण अफ्रीका के नये संविधान को मई 1996 में संसद की ओर से सहमति मिली जिसके अन्तर्गत राजनीतिक और प्रशासनिक अधिकारों की जाँच के लिये कई संस्थाओं की स्थापना की गयी। 1997 में वे सक्रिय राजनीति से अलग हो गये और दो वर्ष पश्चात् उन्होंने 1999 में कांग्रेस-अध्यक्ष का पद भी छोड़ दिया।
विचारधारा
नेल्सन मंडेला बहुत हद तक महात्मा गांधी की तरह अहिंसक मार्ग के समर्थक थे। उन्होंने गांधी को प्रेरणा स्रोत माना था और उनसे अहिंसा का पाठ सीखा था।
व्यक्तिगत जीवन
मंडेला के तीन शादियाँ कीं जिन से उनकी छह संतानें हुई। उनके परिवार में 17 पोते-पोती थे।[4] अक्टूबर 1944 को उन्होंने अपने मित्र व सहयोगी वॉल्टर सिसुलू की बहन इवलिन मेस से शादी की। 1961 में मंडेला पर देशद्रोह का मुकदमा चलाया गया परन्तु उन्हें अदालत ने निर्दोष पाया। इसी मुकदमे के दौरान उनकी मुलाकात अपनी दूसरी पत्नी नोमजामो विनी मेडीकिजाला से हुई। 1998 में अपने 80वें जन्मदिन पर उन्होंने ग्रेस मेकल से विवाह किया।
मृत्यु
5 दिसम्बर 2013 को फेफड़ों में संक्रमण हो जाने के कारण मंडेला की हॉटन, जोहान्सबर्ग स्थित अपने घर में मृत्यु हो गयी। मृत्यु के समय ये 95 वर्ष के थे और उनका पूरा परिवार उनके साथ था। उनकी मृत्यु की घोषणा राष्ट्रपति जेकब ज़ूमा ने की।
पुरस्कार एवं सम्मान
दक्षिण अफ्रीका के लोग मंडेला को व्यापक रूप से "राष्ट्रपिता" मानते थे। उन्हें "लोकतन्त्र के प्रथम संस्थापक", "राष्ट्रीय मुक्तिदाता और उद्धारकर्ता" के रूप में देखा जाता था। 2004 में जोहनसबर्ग में स्थित सैंडटन स्क्वायर शॉपिंग सेंटर में मंडेला की मूर्ति स्थापित की गयी और सेंटर का नाम बदलकर नेल्सन मंडेला स्क्वायर रख दिया गया। दक्षिण अफ्रीका में प्रायः उन्हें मदीबा कह कर बुलाया जाता है जो बुजुर्गों के लिये एक सम्मान-सूचक शब्द है।
नवम्बर 2009 में संयुक्त राष्ट्र महासभा ने रंगभेद विरोधी संघर्ष में उनके योगदान के सम्मान में उनके जन्मदिन (18 जुलाई) को 'मंडेला दिवस' घोषित किया। 67 साल तक मंडेला के इस आन्दोलन से जुड़े होने के उपलक्ष्य में लोगों से दिन के 24 घण्टों में से 67 मिनट दूसरों की मदद करने में दान देने का आग्रह किया गया। मंडेला को विश्व के विभिन्न देशों और संस्थाओं द्वारा 250 से भी अधिक सम्मान और पुरस्कार प्रदान किए गए हैं:
•	1993 में दक्षिण अफ्रीका के पूर्व राष्ट्रपति फ़्रेडरिक विलेम डी क्लार्क के साथ संयुक्त रूप से नोबेल शांति पुरस्कार[10]
•	प्रेसीडेंट मैडल ऑफ़ फ़्रीडम
•	ऑर्डर ऑफ़ लेनिन
•	भारत रत्न
•	निशान-ए–पाकिस्तान
•	23 जुलाई 2008 को गाँधी शांति पुरस्कार[11]

अब्राहम लिंकन
अब्राहम लिंकन (१२ फरवरी, १८०९ - १५ अप्रैल १८६५) अमेरिका के सोलहवें राष्ट्रपति थे। इनका कार्यकाल १८६१ से १८६५ तक था। ये रिपब्लिकन पार्टी से थे। उन्होने अमेरिका को उसके सबसे बड़े संकट - गृहयुद्ध (अमेरिकी गृहयुद्ध) से पार लगाया। अमेरिका में दास प्रथा के अंत का श्रेय लिंकन को ही जाता है।
अब्राहम लिंकन का जन्म एक गरीब अश्वेत परिवार में हुआ था। वे प्रथम रिपब्लिकन थे जो अमेरिका के राष्ट्रपति बने। अब्राहम लिंकन के पिता का नाम थॉमस लिंकन था. उसके पहले वे एक वकील, इलिअन्स स्टेट के विधायक (लेजिस्लेटर), अमेरिका के हाउस ऑफ् रिप्रेस्न्टेटिव्स के सदस्य थे। वे दो बार सीनेट के चुनाव में असफल भी हुए।

वकालत
वकालत से कमाई की दृष्टि से देखें तो अमेरिका के राष्ट्रपति बनने से पहले अब्राहम लिंकन ने बीस साल तक वकालत की। लेकिन उनकी वकालत से उन्हें और उनके मुवक्किलों को जितना संतोष और मानसिक शांति मिली वह धन-दौलत बनाने के आगे कुछ भी नहीं है। उनके वकालत के दिनों के सैंकड़ों सच्चे किस्से उनकी ईमानदारी और सज्जनता की गवाही देते हैं।
लिंकन अपने उन मुवक्किलों से अधिक फीस नहीं लेते थे जो ‘उनकी ही तरह गरीब’ थे। एक बार उनके एक मुवक्किल ने उन्हें पच्चीस डॉलर भेजे तो लिंकन ने उसमें से दस डॉलर यह कहकर लौटा दिए कि पंद्रह डॉलर पर्याप्त थे। आमतौर पर वे अपने मुवक्किलों को अदालत के बाहर ही राजीनामा करके मामला निपटा लेने की सलाह देते थे ताकि दोनों पक्षों का धन मुकदमेबाजी में बर्बाद न हो जाये इसके बदलें में उन्हें न के बराबर ही फीस मिलती थी। एक शहीद सैनिक की विधवा को उसकी पेंशन के 400 डॉलर दिलाने के लिए एक पेंशन एजेंट 200 डॉलर फीस में मांग रहा था। लिंकन ने उस महिला के लिए न केवल मुफ्त में वकालत की बल्कि उसके होटल में रहने का खर्चा और घर वापसी की टिकट का इंतजाम भी किया।
लिंकन और उनके एक सहयोगी वकील ने एक बार किसी मानसिक रोगी महिला की जमीन पर कब्जा करने वाले एक धूर्त आदमी को अदालत से सजा दिलवाई. मामला अदालत में केवल पंद्रह मिनट ही चला. सहयोगी वकील ने जीतने के बाद फीस में बँटवारकन ने उसे डपट दिया। सहयोगी वकील ने कहा कि उस महिला के भाई ने पूरी फीस चुका दी थी और सभी अदालत के निर्णय से प्रसन्न थे परन्तु लिंकन ने कहा – “लेकिन मैं खुश नहीं हूँ! वह पैसा एक बेचारी रोगी महिला का है और मैं ऐसा पैसा लेने के बजाय भूखे मरना पसंद करूँगा. तुम मेरी फीस की रकम उसे वापस कर दो.”
आज के हिसाब से सोचें तो लिंकन बेवकूफ थे। उनके पास कभी भी कुछ बहुतायत में नहीं रहा और इसमें उन्हीं का दोष था। लेकिन वह हम सबमें सबसे अच्छे मनुष्य थे, क्या कोई इस बात से इनकार कर सकता है?
लिंकन कभी भी धर्म के बारे में चर्चा नहीं करते थे और किसी चर्च से सम्बद्ध नहीं थे। एक बार उनके किसी मित्र ने उनसे उनके धार्मिक विचार के बारे में पूछा. लिंकन ने कहा – “बहुत पहले मैं इंडियाना में एक बूढ़े आदमी से मिला जो यह कहता था ‘जब मैं कुछ अच्छा करता हूँ तो अच्छा अनुभव करता हूँ और जब बुरा करता हूँ तो बुरा अनुभव करता हूँ’. यही मेरा धर्म है’।
बेटे के अध्यापक को अब्राहम लिंकन का पत्र
अब्राहम लिंकन ने यह पत्र अपने बेटे के स्कूल प्रिंसिपल को लिखा था। लिंकन ने इसमें वे तमाम बातें लिखी थीं जो वे अपने बेटे को सिखाना चाहते थे।
सम्माननीय महोदय, 
मैं जानता हूँ कि इस दुनिया में सारे लोग अच्छे और सच्चे नहीं हैं। यह बात मेरे बेटे को भी सीखना होगी। पर मैं चाहता हूँ कि आप उसे यह बताएँ कि हर बुरे आदमी के पास भी अच्छा हृदय होता है। हर स्वार्थी नेता के अंदर अच्छा लीडर बनने की क्षमता होती है। मैं चाहता हूँ कि आप उसे सिखाएँ कि हर दुश्मन के अंदर एक दोस्त बनने की संभावना भी होती है। ये बातें सीखने में उसे समय लगेगा, मैं जानता हूँ। पर आप उसे सिखाइए कि मेहनत से कमाया गया एक रुपया, सड़क पर मिलने वाले पाँच रुपए के नोट से ज्यादा कीमती होता है।
आप उसे बताइएगा कि दूसरों से जलन की भावना अपने मन में ना लाएँ। साथ ही यह भी कि खुलकर हँसते हुए भी शालीनता बरतना कितना जरूरी है। मुझे उम्मीद है कि आप उसे बता पाएँगे कि दूसरों को धमकाना और डराना कोई अच्छी बात नहीं है। यह काम करने से उसे दूर रहना चाहिए।
आप उसे किताबें पढ़ने के लिए तो कहिएगा ही, पर साथ ही उसे आकाश में उड़ते पक्षियों को धूप, धूप में हरे-भरे मैदानों में खिले-फूलों पर मँडराती तितलियों को निहारने की याद भी दिलाते रहिएगा। मैं समझता हूँ कि ये बातें उसके लिए ज्यादा काम की हैं।
मैं मानता हूँ कि स्कूल के दिनों में ही उसे यह बात भी सीखना होगी कि नकल करके पास होने से फेल होना अच्छा है। किसी बात पर चाहे दूसरे उसे गलत कहें, पर अपनी सच्ची बात पर कायम रहने का हुनर उसमें होना चाहिए। दयालु लोगों के साथ नम्रता से पेश आना और बुरे लोगों के साथ सख्ती से पेश आना चाहिए। दूसरों की सारी बातें सुनने के बाद उसमें से काम की चीजों का चुनाव उसे इन्हीं दिनों में सीखना होगा।
आप उसे बताना मत भूलिएगा कि उदासी को किस तरह प्रसन्नता में बदला जा सकता है। और उसे यह भी बताइएगा कि जब कभी रोने का मन करे तो रोने में शर्म बिल्कुल ना करे। मेरा सोचना है कि उसे खुद पर विश्वास होना चाहिए और दूसरों पर भी। तभी तो वह एक अच्छा इंसान बन पाएगा।
ये बातें बड़ी हैं और लंबी भी। पर आप इनमें से जितना भी उसे बता पाएँ उतना उसके लिए अच्छा होगा। फिर अभी मेरा बेटा बहुत छोटा है और बहुत प्यारा भी।
आपका 
अब्राहम लिंकन




एडोल्फ़ हिटलर
एडोल्फ हिटलर (२० अप्रैल १८८९ - ३० अप्रैल १९४५) एक कुख्यात जर्मन तानाशाह थे। वे "राष्ट्रीय समाजवादी जर्मन कामगार पार्टी" (NSDAP) के नेता थे। इस पार्टी को प्राय: "नाजी पार्टी" के नाम से जाना जाता है। सन् १९३३ से सन् १९४५ तक वह जर्मनी का शासक रहे। हिटलर को द्वितीय विश्वयुद्ध के लिये सर्वाधिक जिम्मेदार माना जाता है। द्वितीय विश्व युद्ध तब हुआ, जब उनके आदेश पर नात्सी सेना ने पोलैंड पर आक्रमण किया। फ्रांस और ब्रिटेन ने पोलैंड को सुरक्षा देने का वादा किया था और वादे के अनुसार उन दोनो ने नाज़ी जर्मनी के खिलाफ युद्ध की घोषणा कर दी।
जीवनी
अडोल्फ हिटलर का जन्म आस्ट्रिया के वॉन नामक स्थान पर 20 अप्रैल 1889 को हुआ। उनकी प्रारंभिक शिक्षा लिंज नामक स्थान पर हुई। पिता की मृत्यु के पश्चात् 17 वर्ष की अवस्था में वे वियना चले गए। कला विद्यालय में प्रविष्ट होने में असफल होकर वे पोस्टकार्डों पर चित्र बनाकर अपना निर्वाह करने लगे। इसी समय से वे साम्यवादियों और यहूदियों से घृणा करने लगे। जब प्रथम विश्वयुद्ध प्रारंभ हुआ तो वे सेना में भर्ती हो गए और फ्रांस में कई लड़ाइयों में उन्होंने भाग लिया। 1918 ई. में युद्ध में घायल होने के कारण वे अस्पताल में रहे। जर्मनी की पराजय का उनको बहुत दु:ख हुआ।
1918 ई. में उन्होंने नाजी दल की स्थापना की। इसका उद्देश्य साम्यवादियों और यहूदियों से सब अधिकार छीनना था। इसके सदस्यों में देशप्रेम कूट-कूटकर भरा था। इस दल ने यहूदियों को प्रथम विश्वयुद्ध की हार के लिए दोषी ठहराया। आर्थिक स्थिति खराब होने के कारण जब नाजी दल के नेता हिटलर ने अपने ओजस्वी भाषणों में उसे ठीक करने का आश्वासन दिया तो अनेक जर्मन इस दल के सदस्य हो गए। हिटलर ने भूमिसुधार करने, वर्साई संधि को समाप्त करने और एक विशाल जर्मन साम्राज्य की स्थापना का लक्ष्य जनता के सामने रखा जिससे जर्मन लोग सुख से रह सकें। इस प्रकार 1922 ई. में हिटलर एक प्रभावशाली व्यक्ति हो गए। उन्होंने स्वस्तिक को अपने दल का चिह्र बनाया जो कि हिन्दुओ का शुभ चिह्र है समाचारपत्रों के द्वारा हिटलर ने अपने दल के सिद्धांतों का प्रचार जनता में किया। भूरे रंग की पोशाक पहने सैनिकों की टुकड़ी तैयार की गई। 1923 ई. में हिटलर ने जर्मन सरकार को उखाड़ फेंकने का प्रयत्न किया। इसमें वे असफल रहे और जेलखाने में डाल दिए गए। वहीं उन्होंने मीन कैम्फ ("मेरा संघर्ष") नामक अपनी आत्मकथा लिखी। इसमें नाजी दल के सिद्धांतों का विवेचन किया। उन्होंने लिखा कि आर्य जाति सभी जातियों से श्रेष्ठ है और जर्मन आर्य हैं। उन्हें विश्व का नेतृत्व करना चाहिए। यहूदी सदा से संस्कृति में रोड़ा अटकाते आए हैं। जर्मन लोगों को साम्राज्यविस्तार का पूर्ण अधिकार है। फ्रांस और रूस से लड़कर उन्हें जीवित रहने के लिए भूमि प्राप्ति करनी चाहिए।
1930-32 में जर्मनी में बेरोज़गारी बहुत बढ़ गई। संसद् में नाजी दल के सदस्यों की संख्या 230 हो गई। 1932 के चुनाव में हिटलर को राष्ट्रपति के चुनाव में सफलता नहीं मिली। जर्मनी की आर्थिक दशा बिगड़ती गई और विजयी देशों ने उसे सैनिक शक्ति बढ़ाने की अनुमति की। 1933 में चांसलर बनते ही हिटलर ने जर्मन संसद् को भंग कर दिया, साम्यवादी दल को गैरकानूनी घोषित कर दिया और राष्ट्र को स्वावलंबी बनने के लिए ललकारा। हिटलर ने डॉ॰ जोज़ेफ गोयबल्स को अपना प्रचारमंत्री नियुक्त किया। नाज़ी दल के विरोधी व्यक्तियों को जेलखानों में डाल दिया गया। कार्यकारिणी और कानून बनाने की सारी शक्तियाँ हिटलर ने अपने हाथों में ले ली। 1934 में उन्होंने अपने को सर्वोच्च न्यायाधीश घोषित कर दिया। उसी वर्ष हिंडनबर्ग की मृत्यु के पश्चात् वे राष्ट्रपति भी बन बैठे। नाजी दल का आतंक जनजीवन के प्रत्येक क्षेत्र में छा गया। 1933 से 1938 तक लाखों यहूदियों की हत्या कर दी गई। नवयुवकों में राष्ट्रपति के आदेशों का पूर्ण रूप से पालन करने की भावना भर दी गई और जर्मन जाति का भाग्य सुधारने के लिए सारी शक्ति हिटलर ने अपने हाथ में ले ली।
हिटलर ने 1933 में राष्ट्रसंघ को छोड़ दिया और भावी युद्ध को ध्यान में रखकर जर्मनी की सैन्य शक्ति बढ़ाना प्रारंभ कर दिया। प्राय: सारी जर्मन जाति को सैनिक प्रशिक्षण दिया गया।
1934 में जर्मनी और पोलैंड के बीच एक-दूसरे पर आक्रमण न करने की संधि हुई। उसी वर्ष आस्ट्रिया के नाजी दल ने वहाँ के चांसलर डॉलफ़स का वध कर दिया। जर्मनीं की इस आक्रामक नीति से डरकर रूस, फ्रांस, चेकोस्लोवाकिया, इटली आदि देशों ने अपनी सुरक्षा के लिए पारस्परिक संधियाँ कीं।
उधर हिटलर ने ब्रिटेन के साथ संधि करके अपनी जलसेना ब्रिटेन की जलसेना का 35 प्रतिशत रखने का वचन दिया। इसका उद्देश्य भावी युद्ध में ब्रिटेन को तटस्थ रखना था किंतु 1935 में ब्रिटेन, फ्रांस और इटली ने हिटलर की शस्त्रीकरण नीति की निंदा की। अगले वर्ष हिटलर ने बर्साई की संधि को भंग करके अपनी सेनाएँ फ्रांस के पूर्व में राइन नदी के प्रदेश पर अधिकार करने के लिए भेज दीं। 1937 में जर्मनी ने इटली से संधि की और उसी वर्ष आस्ट्रिया पर अधिकार कर लिया। हिटलर ने फिर चेकोस्लोवाकिया के उन प्रदेशों को लेने की इच्छा की जिनके अधिकतर निवासी जर्मन थे। ब्रिटेन, फ्रांस और इटली ने हिटलर को संतुष्ट करने के लिए म्यूनिक के समझौते से चेकोस्लोवाकिया को इन प्रदेशों को हिटलर को देने के लिए विवश किया। 1939 में हिटलर ने चेकोस्लोवाकिया के शेष भाग पर भी अधिकार कर लिया। फिर हिटलर ने रूस से संधि करके पोलैड का पूर्वी भाग उसे दे दिया और पोलैंड के पश्चिमी भाग पर उसकी सेनाओं ने अधिकार कर लिया। ब्रिटेन ने पोलैंड की रक्षा के लिए अपनी सेनाएँ भेजीं। इस प्रकार द्वितीय विश्वयुद्ध प्ररंभ हुआ। फ्रांस की पराजय के पश्चात् हिटलर ने मुसोलिनी से संधि करके रूम सागर पर अपना आधिपत्य स्थापित करने का विचार किया। इसके पश्चात् जर्मनी ने रूस पर आक्रमण किया। जब अमरीका द्वितीय विश्वयुद्ध में सम्मिलित हो गया तो हिटलर की सामरिक स्थिति बिगड़ने लगी। हिटलर के सैनिक अधिकारी उनके विरुद्ध षड्यंत्र रचने लगे। जब रूसियों ने बर्लिन पर आक्रमण किया तो हिटलर ने 30 अप्रैल 1945, को आत्महत्या कर ली। प्रथम विश्वयुद्ध के विजेता राष्ट्रों की संकुचित नीति के कारण ही स्वाभिमनी जर्मन राष्ट्र को हिटलर के नेतृत्व में आक्रमक नीति अपनानी पड़ी।
हिटलर का उत्थान
प्रथम विश्व युद्ध के पश्चात जहाँ एक ओर तानाशी प्रवृति का उदय हुआ। वहीं दूसरी और जर्मनी में हिटलर के नेतृत्व में नाजी दल की स्थापना हुई। जर्मनी के इतिहास में हिटलर का वही स्थान है जो फ्रांस में नेपोलियन बोनाबार्ट का, इटली में मुसोलनी का और तुर्की में मुस्तफा कमालपाशा का। हिटलर के पदार्पण के फलस्वरुप जर्मनी का कार्यकलाप हो सका। उन्होने असधारण योग्यता, विलक्षण प्रतिभा और राजनीतिक कटुता के कारण जर्मनी गणतंत्र पर अपना अधिपत्य कायम कर लिया। जर्मनी में हिटलर का अभ्युदय और शक्ति की प्राप्ति एकाएक नहीं हुई। उनकी शक्ति का विकास धिरे- 2 हुआ। उनका जन्म 1889 ई. में आस्ट्रिया के एक गाँव में हुआ था। आर्थिक कठिनाईयों के कारण उसकी शिक्षा अधुरी रह गई। वे वियेना में भवन निर्माण कला की शिक्षा लेना चाहते थे। लेकिन उसके भाग्य में तो जर्मनी का पुर्णनिर्माण लिखा था। प्रथम विश्व युद्ध से ही उनका भाग्योदय होने लगा। वे जर्मन सेना में भर्ती हो गए। उन्हें बहादुरी के लिए Iron Cross की उपाधि मिली। युद्ध समाप्ति के पश्चात् उन्होंने सक्रिय राजनीति में अभिरुची लेना शुरु किया।
नाज़ीवाद
नाज़ीवाद एक राजनीतिक विचारधारा है जिसका जिसे जर्मनी के तानाशाह हिटलर ने प्रारंभ किया था . हिटलर का मानना था कि जर्मन आर्य है और विश्व में सर्वश्रेष्ठ हैं . इसलिए उनको सारी दुनिया  पर राज्य करने का अधिकार है . अपने तानाशाही पूर्ण आचरण से उसने विश्व को द्वितीय विश्व युद्ध  में झोंक दिया था . १९४५ में हिटलर के मरने  के साथ ही नाज़ीवाद का अंत हो गया परन्तु ‘नाज़ीवाद’ और ‘हिटलर होना’ मानवीय क्रूरता के पर्याय बन कर आज भी भटक रहे है .
   हिटलर का जन्म १८८९ में आस्ट्रिया में हुआ था . १२ वर्ष की३ आयु में उसके पिता का निधन हो गया था जिससे उसे आर्थिक संकटों से जूझना पड़ा . उसे चित्रकला में बहुत रूचि थी . उसने चित्रकला पढने के लिए दो बार प्रयास किये परन्तु उसे प्रवेश नहीं  मिल सका . बाद में उसे मजदूरी तथा घरों में पेंट करके जीवन यापन करना पड़ा . प्रथम विश्व युद्ध प्रारंभ होने पर वह सेना में भरती हो गया . वीरता के लिए उसे आर्यन क्रास से सम्मानित किया गया . युद्ध समाप्त होने पर वह एक दल जर्मन लेबर पार्टी में सम्मिलित हो गया जिसमें मात्र २०-२५ थे . हिटलर के भाषणों से अल्प अवधि में ही उसके सदस्यों की संख्या हजारों में पहुँच गई . पार्टी का नया नाम रखा गया ‘नेशनल सोशलिस्ट जर्मन लेबर पार्टी’ . जर्मन में इसका संक्षेप में नाम है ‘नाज़ी पार्टी’ . हिटलर द्वारा प्रतिपादित इसके सिद्धांत ही नाज़ीवाद कहलाते हैं .
  हिटलर ने जर्मन सरकार के विरुद्ध विद्रोह का प्रयास किया . उसे बंदी बना लिया गया और ५ वर्ष की जेल हुई . जेल में उसने अपनी आत्म कथा ‘मेरा संघर्ष’ लिखी . इस पुस्तक में उसके विचार दिए हुए हैं . इस पुस्तक की लाखों प्रतियाँ शीघ्र बिक गईं जिससे उसे बहुत ख्याति मिली . उसकी  नाज़ी पार्टी को पहले तो चुनावों में कम सीटें मिलीं परन्तु १९३३ तक उसने जर्मनी की सत्ता पर पूरा अधिकार का लिया और एक छत्र तानाशाह बन गया . उसने अपने आसपास के देशों पर कब्जे करने शूरू कर दिए जिससे दूसरा विश्व युद्ध प्राम्भ हो गया . वह यहूदियों से बहुत घृणा करता था . उसने उन पर बहुत अत्याचार किये , कमरों में ठूँसकर विषैली गैस से हजारों लोग मार दिए गए . ६ वर्षों के युद्ध के बाद वह हार गया और उसने अपनी प्रेमिका, जिसके साथ उसने एक-दो दिन पहले ही विवाह किया था, के साथ गोली मारकर आत्महत्या कर ली .
नाज़ीवाद के उदय के कारण
प्रथम विश्व युद्ध 1914 से 1919 तक चला . इसमें जर्मनी हार गया .युद्ध के कारण उसकी बहुत क्षति हुई . इन सब के ऊपर ब्रिटेन, फ़्रांस आदि मित्र राष्ट्रों ने उस पर बहुत अधिक दंड लगा दिए . उसकी सेना बहुत छोटी कर दी, उसकी प्रमुख खदानों पर कब्ज़ा कर लिया तथा इतना अधिक अर्थ दंड लगा दिया कि अनेक वर्षों तक अपनी अधिकांश  कमाई देने के बाद भी कर्जा कम नहीं हो रहा था .१९१४ में एक डालर =४.२ मार्क था जो १९२१ में ६० मार्क, नवम्बर १९२२ में ७०० मार्क,जुलाई १९२३ में एक लाख ६० हजार मार्क तथा नवम्बर १९२३ में एक डालर  = २५ ख़राब २० अरब मार्क के बराबर हो गया . अर्थात मार्क लगभग शून्य हो गया जिससे मंदी, मंहगाई और बेरोजगारी का अभूतपूर्व संकट पैदा हो गया . उस समय चुनी हुई सरकार के लोग अपना जीवन तो ठाट- बात से बिता रहे थे परन्तु देश की समस्याएँ कैसे हल करें , उन्हें न तो इसका ज्ञान था और न ही बहुत चिंता थी . ऐसे समय में हिटलर ने अपने ओजस्वी भाषणों से जनता को समस्याएँ हल करने का पूरा विश्वास दिलाया . इसके साथ ही उसके विशेष रूप से प्रशिक्षित कमांडों विरोधियों को मरने तथा आतंक फ़ैलाने के काम भी कर रहे थे जिससे उसकी पार्टी को धीरे- धीरे सत्ता में भागीदारी मिलती गई और एक बार चांसलर ( प्रधान मंत्री ) बनने  के बाद उसने सभी विरोधियों का सफाया कर दिया और संसद की सारी शक्ति अपने हाथों में केन्द्रित कर ली . उसके बाद  वे देश के राष्ट्रपति, प्रधानमंत्री सबकुछ बन गए . उन्हें फ्यूरर कहा जाता था .
नाज़ीवाद का आधार
हिटलर से 11वर्ष पूर्व इटली के प्रधानमंत्री मुसोलिनी भी अपने फ़ासीवादी विचारों के साथ तानाशाही पूर्ण शासन चला रहे थे . दोनों विचारधाराएँ समग्र अधिकारवादी, अधिनायकवादी, उग्र सैनिकवादी, साम्राज्यवादी, शक्ति एवं प्रबल हिंसा की समर्थक,लोकतंत्र एवं उदारवाद की विरोधी, व्यक्ति की समानता,स्वतंत्रता एवं मानवीयता की पूर्ण विरोधी तथा राष्ट्रीय समाजवाद (अर्थात राष्ट्र ही सब कुछ है . व्यक्ति के सारे कर्तव्य राष्ट्रीय हित में कार्य करने में हैं ) की कट्टर समर्थक हैं . ये सब समानताएं होते हुए भी जर्मनी ने अपने सिद्धांत फासीवाद से नहीं लिए . इसका विधिवत प्रतिपादन १९२० में गाटफ्रीड ने किया था जिसका विस्तृत विवरण हिटलर ने अपनी पुस्तक ‘मेरा संघर्ष’ में किया तथा १९३० में ए. रोज़नबर्ग ने पुनः इसकी व्याख्या की थी . इस प्रकार  हिटलर के सत्ता में आने के पूर्व ही नाज़ीवाद के सिद्धांत स्पष्ट रूप से लोगों के सामने थे जबकि अपने कार्यों को सही सिद्ध करने के लिए मुसोलिनी ने सत्ता में आने के बाद अपने फ़ासीवादी सिद्धांतों को प्रतिपादित किया था . इतना ही नहीं जर्मनों की श्रेष्ठता का वर्णन अनेक विद्वान् करते आ रहे थे और १०० वर्षों से भी अधिक समय से जर्मनों के मन में अपनी श्रेष्ठता के विचार पनप रहे थे जिन्हें हिटलर ने मूर्त रूप प्रदान किया .
नाज़ीवाद के सिद्धांत
प्रजातिवाद : १८५४ में फ्रेंच लेखक गोबिनो ने १८५४ तथ१८८४ में अपने निबंध ‘मानव जातियों की असमानता’में यह सिद्धांत प्रतिपादित किया था कि विश्व की सभी प्रजातियों में गोरे आर्य या ट्यूटन नस्ल सर्वश्रेष्ठ है . १८९९ में ब्रिटिश लेखक चैम्बरलेन ने इसका अनुमोदन किया .जर्मन सम्राट कैसर विल्हेल्म द्वितीय ने देश में सभी पुस्तकालयों में इसकी पुस्तक रखवाई तथा लोगों को इसे पढ़ने के लिए प्रेरित किया . अतः जर्मन स्वयं को पहले से ही सर्व श्रेष्ठ मानते थे . नाज़ीवाद में इस भावना को प्रमुख स्थान दिया गया .
हिटलर ने यह विचार रखा कि उनके अतिरिक्त अन्य गोरे लोग भी  मिश्रित प्रजाति के हैं अतः जर्मन लोगों को यह नैसर्गिक अधिकार है कि वे काले एवं पीले लोगों पर शासन करें, उन्हें सभ्य बनाएं इससे हिटलर ने यह स्वयं निष्कर्ष निकल लिया कि उसे अन्य लोगों के देशों पर अधिकार करने का हक़ है . उसने लोगों का आह्वान किया कि श्रेष्ठ जर्मन नागरिक शुद्ध रक्त की संतान उत्पन्न करें . जर्मनी में अशक्त एवं रोगी लोगों  के संतान उत्पन्न करने पर रोक लगा दी गई ताकि देश में भविष्य सदैव स्वस्थ एवं शुद्ध रक्त के बच्चे ही जन्म लें .
  हिटलर का मानना था कि यहूदी देश का भारी शोषण कर रहे हैं . अतः वह उनसे बहुत घृणा करता था . परिणाम स्वरूप सदियों से वहां रहने वाले यहूदियों को अमानवीय यातनाएं दे कर मर डाला गया और उनकी संपत्ति राजसत कर ली गई . अनेक यहूदी देश छोड़ कर भाग गए . उस भीषण त्रासदी ने यहूदियों के सामने अपना पृथक देश बनाने के चुनौती  उत्पन्न कर दी जिससे इस्रायल का निर्माण हुआ .  
राज्य सम्बन्धी विचार : नाजीवाद में राज्य को साधन के रूप में स्वीकार किया गया है जिसके  माध्यम से लोग प्रगति करेंगे . हिटलर के मतानुसार राष्ट्रीयता पर आधारित राज्य ही शक्तिशाली बन सकता है क्योंकि उसमें नस्ल,भाषा, परंपरा, रीति-रिवाज आदि सभी सामान होने के कारण लोगों में सुदृढ़ एकता और सहयोग की भावना होती है जो विभिन्न भाषा, धर्म  एवं प्रजाति के लोगों में होना संभव नहीं है . हिटलर ने सभी जर्मनों को एक करने के लिए अपने पड़ोसी देशों आस्ट्रिया, चेकोस्लोवाकिया आदि के जर्मन बहुल इलाकों को उन देशों पर दबाव डाल कर जर्मनी में मिला लिया तथा बाद में उनके पूरे देश पर ही कब्ज़ा कर लिया . अनेक  देशों पर कब्ज़ा करने को नाजियों ने इसलिए आवश्यक बताया कि सर्व श्रेष्ठ होते हुए भी जर्मनों के पास भूमि एवं संसाधन बहुत कम हैं जबकि उनकी आबादी बढ़ रही है . समुचित जीवन निर्वाह के लिए अन्य देशों पर अधिकार करने के अतिरिक्त और कोई विकल्प नहीं है .इसलिए हिटलर एक के बाद दूसरे देश पर कब्जे करता चला गया .
जर्मनी में राज्य का अर्थ था हिटलर . वह देश, शासन, धर्म सभी का प्रमुख था . हिटलर को सच्चा देवदूत कहा जाता था . बच्चों को पाठशाला में पढ़ाया जाता था – “ हमारे  नेता एडोल्फ़ हिटलर, हम आपसे से प्रेम करते हैं, आपके लिए प्रार्थना करते हैं, हम आपका भाषण सुनना चाहते हैं . हम आपके लिए कार्य करना चाहते हैं .” हिटलर ने अपने कमांडों के द्वारा आतंक का वातावरण पहले ही निर्मित कर दिया था . उसे जैसे ही सत्ता में भागीदारी मिली ,उसने सर्व प्रथम विपक्षी दलों का सफाया कर दिया . एक राष्ट्र , एक दल, एक नेता का सिद्धांत उसने बड़ी क्रूरता पूर्वक लागू किया था . उसके विरोध का अर्थ था मृत्यु .                      
नाज़ीवाद के उदय के कारण
व्यक्ति का स्थान : नाजी  कान्त तथा फिख्टे  के इस विचार को मानते थे कि व्यक्ति के लिए सच्ची स्वतंत्रता इस बात मेंनिहित है कि वह राष्ट्र के कल्याण के लिए कार्य करे . उनका कहना था कि एक जर्मन तब तक स्वतन्त्र नहीं हो सकता जब तक जर्मनी राजनीतिक और आर्थिक दृष्टि से स्वतन्त्र न हो जो उस समय वह वार्साय संधि की शर्तों के अनुसार नहीं था .नाजियों का एक ही नारा था कि व्यक्ति कुछ नहीं है , राष्ट्र सब कुछ है . अतः व्यक्ति को अपने सभी हित राष्ट्र के लिए बलिदान कर देने चाहिए . मित्र देशों के चंगुल से जर्मनी को मुक्त करने के लिए उस समय यह भावना आवश्यक भी थी .परन्तु नाजियों ने इसका विस्तार जीवन के सभी क्षेत्रों – शिक्षा, धर्म, साहित्य, संस्कृति, कलाओं,  विज्ञान, मनोरंजन,अर्थ-व्यवस्था आदि सभी क्षेत्रों में कर दिया था .इससे सभी नागरिक नाज़ियो के हाथ के कठपुतले से बन गए थे .
बुद्धिवाद का विरोध : शापेनहार, नीत्शे, जेम्स, सोरेल, परेतो जैसे अनेक दार्शनिकों ने बुद्धिवाद के स्थान पर लोगों की सहज बुद्धि ( इंस्टिंक्ट ), इच्छा शक्ति,और अंतर दृष्टि ( इंट्यूशन )को उच्च स्थान दिया था . नाजी भी इसी विचार को मानते थे कि व्यक्ति अपनी बुद्धि से नहीं भावनाओं से कार्य करता है . इसलिए अधिकांश पढ़े-लिखे और सुशिक्षित व्यक्ति भी मूर्ख होते हैं .उनमें निष्पक्ष विचार करने के क्षमता नहीं होती है .वे अपने मामलों में भी बुद्धि पूर्वक विचार नहीं करते हैं .वे भावनाओं तथा पूर्व निर्मित अव धारणाओं के अधर पर कार्य करते हैं . इसलिए जनता को यदि अपने अनुकूल कर लिया जाये तो उसे बड़े से बड़े झूठ को भी सत्य मनवाया जा सकता है . बुद्धि का उपयोग करके लोग परस्पर असहमति तो बढ़ा सकते हैं परन्तु किसी निष्कर्ष पर नहीं पहुँच सकते हैं . अतः बुद्धिमानों को  साथ लेकर एक सफल एवं शक्ति शाली संगठन नहीं बनाया जा सकता है . शक्ति शाली राष्ट्र निर्माण के लिए यह आवश्यक है कि लोगों को बुद्धमान बनाने के स्थान पर उत्तम नागरिक बनाया जाना चाहिए . उनके लिए तर्क एवं दर्शन के स्थान पर शारीरिक, नैतिक एवं औद्योगिक शिक्षा देनी चाहिए . उच्च शिक्षा केवल प्रजातीय दृष्टि से शुद्ध जर्मनों को ही दी जानी चाहिए जो राष्ट्र के प्रति अगाध श्रद्धा रखते हों . नेताओं को भी उतना ही बुद्धिवादी होना चाहिए कि वह जनता कि मूर्खता से लाभ उठा सके और अपने कार्य क्रम बना सकें .  अबुद्धिवाद से नाज़ियों ने अनेक महत्वपूर्ण परिणाम निकाले और अपनी पृथक राजनीतिक विचारधारा स्थापित की .
लोकतंत्र विरोधी : प्लेटो की भांति हिटलर भी लोकतंत्र का आलोचक था . उसके अनुसार अधिकांश व्यक्ति बुद्धि शून्य, मूर्ख, कायर और निकम्मे होते हैं जो अपना हित नहीं सोच सकते हैं . ऐसे लोगों का शासन कुछ भद्र लोगों द्वारा ही चलाया जाना चाहिए .
साम्यवाद विरोधी : साम्यवाद मानता है कि अर्थ या धन ही सभी कार्यों का प्रेरणा श्रोत है . धन के लिए ही व्यक्ति कार्य करता है और उसी के अनुसार सामाजिक तथा राजनीतिक व्यवस्थाएं निर्मित होती हैं . परन्तु अधिकांश व्यक्ति बुद्धिहीन  होने के कारण  अपना हित सोचने में असमर्थ होते हैं . उनके अनुसार साम्यवाद वर्तमान से भी बुरे शोषण को जन्म देगा .
अंध श्रद्धा ( सोशल मीथ ) : सोरेल की भांति हिटलर भी यही मानता था कि व्यक्ति बुद्धि और विवेक के स्थान पर अंध श्रद्धा से कार्य करता है . यह अंध श्रद्धा लोगों को राष्ट्र के लिए बड़ा से बड़ा बलिदान करने के लिए प्रोत्साहित कर सके . नाज़ियों ने जर्मन लोगों में अनेक प्रकार की अंध श्रद्धाएँ उत्पन्न कीं और उन्हें राष्ट्र निर्माण में तत्पर कर दिया .
शक्ति और हिंसा का सिद्धांत : नाज़ियों ने लोगो में अन्द्ध श्रद्धा उत्पन्न कर दी कि जो लड़ना नहीं चाहता उसे इस दुनियां में जीवित रहने का कोई अधिकार नहीं है . इस सिद्धांत को प्रतिपादित करना हिटलर की मजबूरी भी थी क्योंकि प्रथम विश्व युद्ध के बाद हुई वार्साय की संधि में उस पर जो दंड एवं प्रतिबन्ध लगे गए थे , वार्ता द्वारा उससे बाहर निकलने का कोई मार्ग नहीं था . उन परिस्थितियों में युद्ध ही एक मात्र रास्ता था और उसके लिए सभी जर्मन वासियों का सहयोग आवश्यक था . इसलिए लोगों ने उसे सहयोग भी दिया .
अर्थव्यवस्था : वह साम्यवाद का विरोधी था इसलिए जर्मनी के पूंजीपतियों ने उसे पूरा सहयोग दिया . परन्तु उसका पूंजीवाद स्वच्छंद नहीं था , उसे मनमानी लूट और धन अर्जन का अधिकार नहीं था . वह उसी सीमा तक मान्य था जो नाज़ियों के सिद्धांत और जर्मन राष्ट्र के हित के अनुकूल हो .
  उसने उत्पादन बढ़ने के लिए सभी तरह के आंदोलनों , प्रदर्शनों और हड़तालों पर प्रतिबन्ध लगा दिया था . सभी वर्गों के संगठन बना दिए गए थे जो विवाद होने पर न्यायोचित समाधान निकाल लेते थे ताकि किसी का भी अनावश्यक शोषण न हो . अधिक रोजगार देने के लिए उसने पहले एक परिवार एक नौकरी का सिद्धांत लागू किया फिर अधिक वेतन वाले पदों का वेतन घटा कर एक के स्थान पर दो व्यक्तियों को रोजगार दिया . इस प्रकार उसने दो वर्षों में ही अधिकांश लोगों , जिनकी संख्या लाखों में थी, को रोजगार उपलब्ध कराये . इससे शिक्षा, व्यवसाय, कृषि, उद्योग, विज्ञानं, निर्माण आदि सभी क्षेत्रों में जर्मनी ने अभूतपूर्ण उन्नति कर ली . १९३३ से लेकर १९३९ तक छः वर्षों में उसकी प्रगति का अनुमान इस तथ्य से लगाया जा सकता है कि जिस जर्मनी का कोष रिक्त हो चुका था, देश पर अरबों पौंड का कर्जा था, प्राकृतिक संसाधनों पर मित्र देशों ने कब्ज़ा कर लिया था और उसकी सेना नगण्य रह गई थी , वही जर्मनी विश्व के बड़े राष्ट्रों के विरुद्ध एक साथ आक्रमण करने कि स्थिति में था, सभी देशों में हिटलर का आतंक व्याप्त था और वह इंग्लैंड, रूस तक अपने देश में बने विमानों से जर्मनी में ही बने बड़े-बड़े बम गिरा रहा था . मात्र छः वर्षों में उसने इतना धन एवं शक्ति अर्जित कर ली थी जो अनेक वर्षों में भी संभव नहीं है .
स्वयं को सर्वशक्तिमान समझने के कारण  हिटलर युद्ध हार गया, उसने आत्म हत्या कर ली .  पराजित हुआ व्यक्ति ही इतिहास में गलत माना जाता है अतः द्वितीय विश्वयुद्ध की सभी गलतियों के लिए हिटलर और मुसोलिनी उत्तरदायी ठहराए गए और आज भी सभी राजनीतिक विद्रूपताओं के लिए ‘हिटलर होना’, ‘फासीवादी होना’ मुहावरे बन गए हैं .
            
हिटलर का चांसलर बनना
बढ़ते हुए प्रभाव को देखकर उन्हे चांसलर बनने के लिए आमंत्रित किया गया। 1933 में उन्होंने इस पद को स्वीकार कर लिया। 1934 में उन्होने राष्ट्रपति और चांसलर के पद को मिलाकर एक कर दिया। और उन्होंने राष्ट्र नायक की उपाधि धारण की। इस प्रकार उनके हाथों में समस्त सत्ता केंद्रित हो गई। इस तरह अपनी विशिष्ट योग्यता के बल पर निरंतर प्रगति करता गया। और विश्व में महान व्यक्ति के रूप में उभर कर सामने आया। हिटलर तथा उनकी पार्टी के उत्थान के निम्नलिखित कारण थे जो इस प्रकार है।
वर्साय की संधि
प्रथम विश्व युद्ध के पश्चात यूरोप राष्ट्रों ने वर्साय की संधि की। जिसका प्रमुख उद्देश्य जर्मनी को कुचलना था। इसके द्वारा जर्मनी को आर्थिक राजनीतिक तथा अंतराष्ट्रीय राजनीति की दृष्टि से पुर्णत: पंगु बना दिया गया। वस्तुत: वर्साय की संधि जर्मनी की सारी तकलीफों की जड़ थी। जर्मन निवासी अपने प्राचीन गौरव को पुन: प्राप्त करना चाहते थे। और वह एक ऐसे नेता की तलाश में थे जो उनके राष्ट्र कलंक को मिटाकर जर्मनी के गौरव का पुर्ण उत्थान कर सके। हिटलर के व्यक्तित्व में उन्हें ऐसा नेता की तस्वीर दिखाई दी। उन्हें यह विश्वास हो गया की हिटलर के नेतृत्व में ही जर्मनी का उत्थान संभव है। हिटलर ने वर्साय की संधि की आलोचना करनी शुरु कर दी और लोगों के हृदय में इसके प्रति नफरत पैदा कर दी। उन्होंने जर्मन जाति के एक राजनीतिक सुत्र में बाँध कर लोगों के समक्ष जर्मन निर्माण का प्रस्ताव रखा। वे भाषण देने की कला में प्रवीण थे उनकी वाणी जादू का काम करती थी। यह कहा जा सकता है कि हिटलर ने अपनी जुबान की ताकत से जर्मनी की सत्ता हथिया ली।
जातीय परम्परा
जर्मन जाति का निजी परंपरा और प्रकृति ने भी हिटलर के उत्थान में सहयोग प्रदान किया। जर्मन स्वभावत: वीर और अनुशासन प्रिय होते हैं। अत: उन्होंने हिटलर के अधिनायकवाद को स्वीकार कर लिया। हिटलर ने जनता के समक्ष कोई नवीन कार्यक्रम नहीं रखा उन्होने वहीं किया जो व्हीगल, कॉन्ट और किक्टे आदि कर चुके थे। उनकी विचारधारा संपूर्ण जर्मन विचारधारा का निचोड़ ली इसलिए जनता ने उन्हें स्वीकार कर लिया।
आर्थिक संकट
जर्मनी में आर्थिक संकट के चलते भी हिटलर का उत्थान हुआ। वर्साय की संधि के फलस्वरुप जर्मनी की आर्थीक स्थिति काफी खराब हो गई थी। हिटलर ने जनता को पूँजीपतियों और यहुदियों के खिलाफ भड़काना शुरु किया। 1930 में जर्मनी ने 50 लाख से अधिक व्यक्ति बेकार हो गए थे। वे सभी हिटलर के समर्थक बन गए। अत: यह कहा जा सकता है कि आर्थीक संकट के चलते हिटलर तथा उसकी पार्टी को काफी सफलता मिली।
यहूदी विरोधी भावना
इस समय संपूर्ण जर्मनी में यहुदियों के खिलाफ असंतोष फैला हुआ था। जर्मनी की पराजय के लिए यहुदियों को ही उत्तरदायी ठहराया जा रहा था। हिटलर इसे भली- भांती जानता था। जनता का कद्र करते हुए उन्होंने यहुदियों को देश से निकालने की घोषणा की। हिटलर की इस घोषणा से जनता ने इसका साथ देना शुरु किया।

साम्यवाद का विरोध
हिटलर के उदय का एक महत्वपूर्ण कारण साम्यवाद का विरोध भी था। हिटलर ने साम्यवादियों के खिलाफ नारा बुलंद किया और जनता का दिल जीत लिया। इस समय पूँजीपति, जमींदार, पादरी सभी साम्यवाद के बढ़ते हुए प्रभाव से आतंकित था। वे जर्मनी को साम्यवाद के चंगुल से मुक्त कराना चाहते थे। इसलिए हिटलर ने साम्यवाद की तीखी आलोचना की और इसके विकल्प में राष्ट्रीय समाजवाद का नारा बुलंद किया जो नाजी दल का दुसरा रूप था।
संसदीय परंपरा का अभाव
वहाँ के संसदीय शासन में दुगुर्णों के चलते भी जनता में काफी असंतोष था। वे इस व्यवस्था को समाप्त करना चाहते थे। जब राजनीतिक व्यवस्था में लोगों का विश्वास घट जाता है तो तानाशाही के लिए रास्ता साफ हो जाता है जर्मन के साथ भी यही बात हुई। संसदीय शासन प्रणाली में जब उनका विश्वास समाप्त हो गया तो उन्होंने हिटलर का साथ देना शुरु किया।
जर्मनी जनता की प्रवृति
जर्मनी जनता की अभिरुचि सैनिक जीवन में थी। वे स्वभाव से वीर और सैनिक प्रवृत्ति के थे परन्तु वर्साय की संधि के द्वारा वहाँ की सैनिक संख्या घटा दी गई थी। फलत: काफी संख्या में लोग बेरोजगार हो चुके थे। हिटलर तथा उनकी पार्टी के सदस्य जनता की स्थिति से भली भांति परिचित थे। अत: जब उन्होंने स्वंयसेवक सेना का गठन किया तो भारी संख्या में युवक उसमें भर्ती होने लगे। इससे बेकारी की समस्या का भी समाधान हुआ और हिटलर को उत्थान करने का मौका मिला।
हिटलर का व्यक्तित्व
उपर्यूक्त सभी कारणों के अतिरिक्त हिटलर के अभ्यूदय का महत्वपूर्ण कारण स्वय उनका प्रभावशाली एवं आकर्षक व्यक्तित्व था वे उच्च कोटी के वक्ता थे। वे भाषण की कला में निपुण थे। उनकी वाणी जादू का काम करती थी और जनता का दिल जीत लेती थी। आधुनिक युग में प्रचार का काफी महत्व है। प्रचार वह शक्ति है जो झुठ को सच और सच को झुठ बना सकती है। संयोगवश हिटलर को क महान प्रचारक मिल गया था। जिसका नाम था गोबुल्स उनक सिद्धांत था कि झुठ बातों को इतना दुहराओं कि वह सत्य बन जाए। इस तरह उनकी सहायता से जनता का दिल जितना हिटलर के लिए आसान हो गया। इस तरह हम देखते हैं कि हिटलर और उनकी पार्टी के अभ्युदय के अनेक कारण थे। जिनमें हिटलर का व्यक्तित्व एक महत्वपूर्ण कारण था और अपने व्यक्तित्व का उपयोग कर उन्होंने वर्साय संधि की त्रुटियों से जनता को अवगत कराया उन्हें अपना समर्थक बना लिया। यह ठीक है कि युद्धोतर जर्मन आर्थिक दृष्टि से बिल्कुल पंगु हो गया था, वहाँ बेकारी और भुखमरी आ गई थी परन्तु हिटलर एक दूरदर्शी राजनितिज्ञ था। और उसने परिस्थिति से लाभ उठाकर राजसत्ता पर अधिपत्य कायम कर लिया।

चे ग्वेरा
अर्नेस्तो "चे" गेवारा (१४ जून १९२८ – ९ अक्टूबर १९६७), अर्जेन्टीना के मार्क्सवादी क्रांतिकारी थे जिन्होंने क्यूबा की क्रांति में मुख्य भूमिका निभाई। इन्हें एल चे या सिर्फ चे भी बुलाया जाता है। ये डॉक्टर, लेखक, गुरिल्ला नेता, सामरिक सिद्धांतकार और कूटनीतिज्ञ भी थे, जिन्होंने दक्षिणी अमरीका के कई राष्ट्रों में क्रांति लाकर उन्हें स्वतंत्र बनाने का प्रयास किया। इनकी मृत्यु के बाद से इनका चेहरा सारे संसार में सांस्कृतिक विरोध एवं वामपंथी गतिविधियों का प्रतीक बन गया है।
चिकित्सीय शिक्षा के दौरान चे पूरे लातिनी अमरीका में काफी घूमे। इस दौरान पूरे महाद्वीप में व्याप्त गरीबी ने इन्हें हिला कर रख दिया।इन्होंने निष्कर्ष निकाला कि इस गरीबी और आर्थिक विषमता के मुख्य कारण थे एकाधिप्तय पूंजीवाद, नवउपनिवेशवाद और साम्राज्यवाद, जिनसे छुटकारा पाने का एकमात्र तरीका था - विश्व क्रांति।[5] इसी निष्कर्ष का अनुसरण करते हुए इन्होंने गुआटेमाला के राष्ट्रपति याकोबो आरबेंज़ गुज़मान के द्वारा किए जा रहे समाज सुधारों में भाग लिया। उनकी क्रांतिकारी सोच और मजबूत हो गई जब १९५४ में गुज़मान को अमरीका की मदद से हटा दिया गया। इसके कुछ ही समय बाद मेक्सिको सिटी में इन्हें राऊल कास्त्रो और फिदेल कास्त्रो मिले और ये क्यूबा की २६ जुलाई क्रांति में शामिल हो गए। चे शीघ्र ही क्रांतिकारियों की कमान में दूसरे स्थान तक पहुँच गए और बातिस्ता के राज्य के विरुद्ध दो साल तक चले अभियान में इन्होंने मुख्य भूमिका निभाई।
क्यूबा की क्रांति के पश्चात चे ने नई सरकार में कई महत्त्वपूर्ण कार्य किए और साथ ही सारे विश्व में घूमकर क्यूबा के समाजवाद के लिए अंतर्राष्ट्रीय समर्थन जुटाया। इनके द्वारा प्रशिक्षित सैनिकों ने पिग्स की खाड़ी आक्रमण को सफलतापूर्वक पछाड़ा। ये सोवियत संघ से नाभिकीय प्रक्षेपास्त्र ले कर आए, जिनसे १९६२ के क्यूबन प्रक्षेपास्त्र संकट की शुरुआत हुई और सारा विश्व नाभिकीय युद्ध के कगार पर पहुँच गया। साथ ही चे ने बहुत कुछ लिखा भी है, इनकी सबसे प्रसिद्ध कृतियाँ हैं - गुरिल्ला युद्ध की नियम-पुस्तक और दक्षिणी अमरीका में इनकी यात्राओं पर आधारित मोटरसाइकल डायरियाँ। १९६५ में चे क्यूबा से निकलकर कांगो पहुंचे जहाँ इन्होंने क्रांति लाने का विफल प्रयास किया। इसके बाद ये बोलिविया पहुँचे और क्रांति उकसाने की कोशिश की, लेकिन पकड़े गए और इन्हें गोली मार दी गई।
मृत्यु के बाद भी चे को आदर और धिक्कार दोनों ही भरपूर मिले हैं। टाइम पत्रिका ने इन्हें २०वीं शताब्दी के १०० सर्वाधिक महत्त्वपूर्ण व्यक्तियों की सूची में शामिल किया। चे की तस्वीर गेरिलेरो एरोइको ( वीर गुरिल्ला) को विश्व की सबसे प्रसिद्ध तस्वीर माना गया है।


रोनाल्ड रीगन
अमेरिकी राजनीति में इतिहास के पन्नों को चालू करें और आपको एक ऐसा नाम मिलना पड़ेगा जिसने देश के राजनीतिक और आर्थिक स्थिति को एक शानदार भविष्य के लिए बदल दिया। रोनाल्ड रीगन ने कैलिफोर्निया के 33 वें राज्यपाल के रूप में कार्य किया, एक कार्यालय जिसे उन्होंने 1 9 80 में संयुक्त राज्य अमेरिका के 40 वें राष्ट्रपति के रूप में नियुक्त किए जाने से पहले लगातार दो पदों के लिए कार्य किया, वह जनवरी 1 9 8 तक आयोजित की गई एक स्थिति थी। हालांकि, जीवन में एक झलक इस प्रतिष्ठित व्यक्तित्व में से एक ने अपने शुरुआती और बाद के जीवन के बीच का स्पष्ट विरोध देखकर एक उलझन में छोड़ दिया। यह ध्यान रखना दिलचस्प है कि राजनीति में उतरना और एक महत्वपूर्ण कैरियर का पीछा करने से पहले, रेगन मनोरंजन के क्षेत्र में था और रेडियो खेल के उद्घोषक के रूप में काम किया और बाद में एक अभिनेता के रूप में उन्होंने कई टेलीविज़न श्रृंखलाओं के लिए भी मेजबान खेलना शुरू किया और स्क्रीन एक्टर्स गिल्ड के अध्यक्ष के अध्यक्ष का अध्यक्ष रखा।
6 फरवरी, 1 9 11 को, रोनाल्ड विल्सन रीगन नेली और जॉन रीगन से पैदा हुआ था। उन्होंने पास के डिक्सन में हाई स्कूल में भाग लिया और फिर यूरेका कॉलेज के माध्यम से अपना काम किया। वहां उन्होंने अर्थशास्त्र और समाजशास्त्र का अध्ययन किया, फुटबॉल टीम पर खेला, और स्कूल के नाटकों में अभिनय किया। स्नातक स्तर की पढ़ाई पर, वह एक रेडियो खेल का उद्घोषक बन गया। 1 9 37 में एक स्क्रीन टेस्ट ने उसे हॉलीवुड में एक अनुबंध जीता। अगले दो दशकों के दौरान उन्होंने 53 फिल्मों में अभिनय किया
अपनी पहली शादी से अभिनेत्री जेन वाइमन के लिए, उनके दो बच्चे थे, मॉरीन और माइकल मॉरीन 2001 में निधन हो गया। 1 9 52 में उन्होंने नैन्सी डेविस से शादी की, जो एक अभिनेत्री भी थीं, और उनके पास दो बच्चे, पेट्रीसिया एन और रोनाल्ड प्रेस्कॉट थे।
स्क्रीन एक्टर्स गिल्ड के अध्यक्ष के रूप में, रीगन फिल्म उद्योग में साम्यवाद के मुद्दे पर विवादों में उलझे हुए; उनके राजनीतिक विचारों को उदारवादी से रूढ़िवादी तक स्थानांतरित कर दिया गया। उन्होंने एक टेलीविजन मेजबान के रूप में देश का दौरा किया, रूढ़िवाद के प्रवक्ता बनने के लिए। 1 9 66 में उन्होंने कैलिफोर्निया के गवर्नर को दस लाख वोटों के अंतर से चुना। वह 1970 में फिर से निर्वाचित हुए थे
रोनाल्ड रीगन ने 1 9 80 में रिपब्लिकन राष्ट्रपति पद के लिए नामांकन जीता और अपने चल रहे साथी टेक्सास के पूर्व के पूर्व नेता और संयुक्त राष्ट्र के राजदूत जॉर्ज बुश के रूप में चुना। मुद्रास्फीति से परेशान मतदाता और ईरान में वर्ष भर में अमेरिकियों के कारावास से रिपब्लिकन टिकट को कार्यालय में मिला रीगन ने राष्ट्रपति जिमी कार्टर के लिए 48 9 मतों के लिए 49 वोटों का मुकाबला किया।
सैन्य सेवा
14 होम-स्टडी आर्मी एक्सटेंशन पाठ्यक्रम पूरा करने के बाद रीगन ने आर्मी एनिलिस्टेड रिजर्व में शामिल होकर 25 मई 1 9 37 को अधिकारियों के रिजर्व कॉर्प्स के दूसरे लेफ्टिनेंट को नियुक्त किया।
        18 अप्रैल, 1 9 42 को, रीगन को पहली बार सक्रिय कर्तव्य के आदेश दिए गए थे। उनकी खराब दृष्टि के कारण, उन्हें केवल सीमित सेवा के लिए वर्गीकृत किया गया था, जिसमें उन्हें विदेशों में सेवारत करने से रोक दिया गया था।  उनका पहला काम पोर्ट एंड ट्रांसपोर्टेशन ऑफिस के संपर्क अधिकारी के रूप में कैलिफोर्निया के किले मेसन में सैन फ्रांसिस्को पोर्ट ऑफ एम्ब्रेकेशन में था। [35] सेना वायु सेना (एएएफ) की मंजूरी पर, उन्होंने 15 मई, 1942 को घुड़सवार सेना से एएएफ तक स्थानांतरण करने के लिए आवेदन किया और उन्हें एएएफ पब्लिक रिलेशंस और बाद में प्रथम मोशन पिक्चर यूनिट (आधिकारिक तौर पर "18 वां कल्वर सिटी, कैलिफोर्निया में सेना वायु सेना बेस यूनिट ")।  14 जनवरी, 1 9 43 को, उन्हें पहले लेफ्टिनेंट में पदोन्नत किया गया था और यह कैलिफोर्निया के बरबैंक में सेना है, के अनंतिम टास्क फोर्स शो यूनिट को भेजा गया था। इस कर्तव्य को पूरा करने के बाद वह प्रथम मोशन पिक्चर यूनिट में लौट आए और 22 जुलाई, 1 9 43 को कप्तान में पदोन्नत किया गया।
जनवरी 1 9 44 में, रीगन को न्यूयॉर्क शहर में छठी युद्ध ऋण ड्राइव खोलने में भाग लेने के लिए अस्थायी कर्तव्यों का आदेश दिया गया, जिसने युद्ध बांड की खरीद के लिए प्रचार किया। उन्हें 14 नवंबर, 1 9 44 को फर्स्ट मोशन पिक्चर यूनिट के लिए दोबारा सौंपा गया, जहां वह द्वितीय विश्व युद्ध के अंत तक बने रहे।
ग्रेट कम्यूनिकेटर
मीडिया से निपटने में रेगन के कौशल ने उसे "महान कम्युनिकेटर" का उपनाम प्राप्त किया और उसे उस राजनीतिक आंदोलन के प्रवक्ता और प्रतीक बनने की इजाजत दी जिसने उसे चुना। हालांकि, राष्ट्रपति के रूप में उनके कार्यों हमेशा उनके शब्दों के रूप में आक्रामक नहीं थे। हालांकि उन्होंने गहराई से सोवियत संघ को "बुराई" के रूप में संदर्भित किया, लेकिन उन्होंने उस देश में अनाज के निर्यात पर कार्टर द्वारा लगाए गए रोक को समाप्त कर दिया। उन्होंने मध्य पूर्व के लेबनान के गृहयुद्ध के दौरान शांति बनाए रखने में बड़ी संख्या में अमेरिकी मरीनों की मदद की, लेकिन उनके खिलाफ हमले के बाद उन्हें 240 अमेरिकी मौतें मिलीं।
अल्जाइमर के साथ संघर्ष
1 9 8 9 में अपनी निजी नागरिकता में लौटने के बाद, रीगन एक लोकप्रिय और सक्रिय सार्वजनिक आकृति बने रहे 1 99 0 के मध्य तक, हालांकि, रेगन का केंद्रीय तंत्रिका तंत्र का अल्जाइमर रोग, अंततः घातक अधःपतन, या टूटने का पता चला था। उनकी स्थिति खराब होने के कारण रीगन सार्वजनिक रूप से सामने आईं।
अपनी अध्यक्षता के दौरान, रीगन ने जनता के स्नेह पर एक पकड़ को बनाए रखा जो ड्वाइट ईसेनहॉवर (18 9 0 9 6 9) के राष्ट्रपति के बाद से अप्रतिम था। कई लोग सहमत होंगे कि रोनाल्ड रीगन, हालांकि इतिहास उनकी अध्यक्षता का न्याय कर सकता है, अमेरिकी लोगों को अपनी बोल शैली और व्यक्तित्व के साथ प्रेरणा देने के लिए एक उपहार मिला।
पुरस्कार और उपलब्धियां
इन वर्षों में उन्हें दुनिया भर के कई प्रतिष्ठित पुरस्कारों से सम्मानित किया गया, जिसमें अमेरिकी राष्ट्रपति पदक पदक स्वतंत्रता, रिपब्लिकन सीनेटरियल मेडल ऑफ फ़्रीडम, कांग्रेशनलगोल्ड मेडल, ऑनर्सरी नाइट ग्रैंड क्रॉस ऑफ द ऑर्डर ऑफ़ द बाथ- एक सर्वोच्च ब्रिटिश आदेश, जापान का ग्रैंड ऑर्डर ऑफ़ द क्रायसेंथेमम की घेरा,
        अमेरिका के अंदर और बाहर कई स्कूलों, संस्थानों, इमारतों, सड़कों और हवाईअड्डा अपने नाम का दावा करते हैं और इस उदार 40 वीं अमेरिकी राष्ट्रपति द्वारा महान कार्य का सम्मानकरने के लिए वसीयतनामे के रूप में खड़े हैं। इसके अतिरिक्त, उसे कई मूर्तियां दुनिया भर में अनावरण की गई हैं।


क्लियोपाट्रा ७
क्लियोपाट्रा पुरातन मिस्र की एक यूनानी वंश की रानी थी।
जीवन विस्तार
Cleopatra - महारानी क्लियोपेट्रा सप्तम मिस्र की प्रभावशाली महिलाओं में से एक थी या कहें तो आज भी है ! उसने 51 ईसा पूर्व से लेकर 30 ईसा पूर्व तक मिश्र पर शासन किया था ! वह मिस्र के प्टोलोमी शासकों की परंपरा में आती थी ! उसका पूरा नाम क्लियोपैट्रा सप्तम सिया फ्लोर पैटर्न था उसका जन्म 69 ईसा पूर्व में मिस्र के अलेक्जेंड्रिया में हुआ था उसके पिता प्टोलोमी 12 दशा माता तथा माता क्लियोपैट्रा पंचम थी ! वह प्राचीन मिश्र पर शासन करने वाली अंतिम महिला फैरोह थी
वह प्टोलोमी वंश की सदस्य थी जो ग्रीक की निवासी थी उन्होंने नेपोलियन की मृत्यु के पश्चात हेलो निकल काल में मिस्र पर शासन किया था पटलोनी अपने शासनकाल के दौरान मिस्र में ग्रीक भाषा का व्यवहार करते थे तथा उन्होंने मिस्त्र की भाषा का व्यवहार में लाने से मना कर दिया था परंतु क्लियोपैट्रा ने मिस्र की भाषा को बोलना सिखा उसने राजकाज में मिस्र की भाषा का प्रसाद दिया तथा अपने आप को वह मिस्र की देवी इसीस का पूर्ण अवतार मानती थी क्लियोपैट्रा वास्तव में किसी ना किसी के साथ संयुक्त रूप से मिलकर शासन किया आरंभ में अपने पिता के साथ और बाद में अपने भाइयों के साथ मिलकर उसका विवाह मिस्र में सदियों से चली आ रही परंपरा के अनुसार अपने भाइयों के साथ ही हुआ था जिसमें पुत्रियों को पिता की चल संपत्ति में अधिकार मिलता था परंतु राज्य के पुत्र एवं पुत्री के बीच बंटवारे के भय से उनके बीच विवाह संपन्न करा दिया जाता था परंतु विवाह के उपरांत भी क्लियोपैट्रा ने अपनी स्थिति में कम होने नहीं दिया उसने रोमन सेनापति जुलियस सीजर के साथ संपर्क स्थापित किया जिससे मिश्र के सिंहासन पर उसकी पकड़ और अधिक मजबूत हो गई बाद में उसने पुत्र को भी जन्म दिया जिसे सीजी रियल नाम दिया गया हत्या के पश्चात उसने 44 ईसा पूर्व में मार्क एंटोनी के साथ संबंध बनाया जो जूलियस सीजर के कानूनी उत्तराधिकारी अक्टूबसीजर का विरोधी था एंटोनी एंड एंटोनी के संबंध में क्लियोपैट्रा ने दो जुड़वा बच्चे पैदा सेलीन द्वितीय और एलेग्जेंडर एलिसन को जन्म दिया बाद में उसे एक पुत्र और हुआ जिसका नाम टाइटल ओं मी फ्लड एक्स रखा गया क्लियोपैट्रा के भाई के साथ संबंध से कोई संतान उत्पन्न नहीं हुआ अक्टूबर ने सैन्य बल के साथ एटीएम कई को युद्ध में हराने के बाद मार्क एंटोनी ने आत्महत्या कर ली कूपर ने भी परंपरा का निर्वाह करते हुए 12 अगस्त 30 अप्रैल को आत्महत्या कर ली
आपने अल्पकालीन शासन काल में क्लियोपैट्रा ने बहुत उपलब्धियां हासिल की वह पश्चिमी संस्कृति में विशेषकर चित्र कला एवं साहित्य के केंद्र बिंदु में रहे विलियम शेक्सपियर ने एंटोनी और क्लियोपैट्रा नामक उदास नाटक और इस कहानी को अमर बना दिया
क्लियोपैट्रा अपनी सुंदरता एवं प्रशासनिक कुशलता में आज भी पश्चिमी सभ्यता की महिलाओं का आदर्श बनी हुई है क्लियोपैट्रा की कूटनीति के कारण वह आज भी पश्चिमी देशों में याद की जाती है
परिचय
क्लियोपेट्रा, मिस्र की टालमी वंश की यवन रानियों का सामान्य प्रचलित नाम। मूलत: यह सिल्युक वंशी अंतियोख महान की पुत्री टालमी (पंचम) की पत्नी का नाम था। किंतु इस नाम की ख्याति ११वें तालेमी की पुत्री ओलीतिज़ के कारण है। उसका जन्म लगभग ६९ ई. में हुआ था। उससे पूर्व इस वंश में इस नाम की छह रानियाँ हो चुकी थीं। इस कारण उसे क्लियोपेट्रा (सप्तम) कहते हैं।
जब क्लियोपट्रा १७ वर्ष की थी तभी उसके पिता की मृत्यु हो गई। पिता की वसीयत के अनुसार उसे तथा उसके छोटे तोलेमी दियोनिसस को संयुक्त रूप से राज्य प्राप्त हुआ और वह मिस्री प्रथा के अनुसार अपने इस भाई की पत्नी होने वाली थी। किंतु राज्याधिकार के लिये कश्मकश के परिणामस्वरूप उसे राज्य से हाथ धोकर सीरिया भाग जाना पड़ा। फिर भी उसने साहस नहीं त्यागा। उसी समय जूलियस सीज़र पोंपे का पीछा करता हुआ मिस्र आया। वहाँ वह क्लियोपेट्रा पर आसक्त हो गया और उसकी ओर से युद्ध करने को तैयार हो गया। फलस्वरूप तोलेमी मारा गया और क्लियोपेट्रा मिस्र के राजसिंहासन पर बैठी। मिस्र की प्राचीन प्रथा के अनुसार वह अपने एक अन्य छोटे भाई के साथ मिलकर राज करने लगी। किंतु शीघ्र ही उसने अपने इस छोटे भाई को विष दे दिया और रोम जाकर जूलियस सीज़र की रखेल के रूप में रहने लगी। उससे उसके एक पुत्र भी हुआ किंतु रोमवालों को यह संबंध किसी प्रकार न भाया। अत: सीज़र की हत्या (४४ ई. पूर्व) कर दी गई। तब वह मिस्र वापस चली आई।
४१ ई. पू. मार्क अंतोनी भी क्लियोपेट्रा की सुंदरता का शिकार हुआ। दोनों ने शीत ऋतु एक साथ सिकंदरिया में व्यतीत की। रोमनों ने उनका विरोध किया। ओक्तावियन (ओगुस्तस) ने उसपर आक्रमण कर २ सितंबर ३१ ई. पू. को आक्तियम के युद्ध में उसे पराजित कर दिया। क्लियोपेट्रा अपने ६० जहाजों के साथ युद्धस्थल से सिकंदरिया भाग आई। अंतानी भी उससे आ मिला किंतु सफलता की आशा न देख ओक्तावियन के कहने पर अंतोनी की हत्या करने पर तैयार हो गई और अंतोनी को साथ साथ मरने के लिये फुसलाकर उस समाधि भवन में ले गई जिसे उसने बनवाया था। वहां अतानी ने इस भ्रम में कि क्लियोपेट्रा आत्महत्या कर चुकी है, अपने जीवन का अंत कर लिया। ओक्तावियन क्लियोपेट्रा के रूप जाल में न फँसा। जनश्रुति के अनुसार उसने उसकी एक डंकवाले जंतु के माध्यम से हत्या कर दी। इस प्रकार २९ अगस्त ३० ई. पू. उसकी मृत्यु हुई और टालेमी वंश का अंत हो गया। मिस्र रोमनों के अधीन हो गया। क्लियोपेट्रा का नाम आज तक प्रेम के संसार में उपाख्यान के रूप में प्रसिद्ध है। वह उतनी सुंदर न थी जितनी कि मेधाविनी। कहते हैं वह अनेक भाषाएँ बोल सकती थी और एक साथ अन्यवेशीय राजदूतों से एक ही समय उनकी विभिन्न भाषाओं में बात किया करती थी। उसकी चतुराई से एक के बाद एक अनेक रोमन जनरल उसके आश्रित और प्रियपात्र हुए। अंतोनी के साथ तो उसने विवाह कर उसके और अपने संयुक्त रूप के सिक्के भी ढलवाए। उससे उसके तीन संतानें हुई। धनी वह इतनी थी कि भारत के गरम मसाले, मलमल और मोती भरे जहाज सिकंदरिया के बंदर में खरीद लिया करती थी। अनेक कलाकारों ने क्लियोपेट्रा के रूप अनुकरण पर अपनी देवीमूर्तियाँ गढ़ीं। साहित्य में वह इतनी लोकप्रिय हुई कि अनेक भाषाओं के साहित्यकारों ने उसे अपनी कृतियों में नायिका बनाया। अंग्रेजी साहित्य में तीन नाटककारों- शेक्सपियर, ड्राइडन और बर्नाड शा- ने अपने नाटकों को उसके व्यक्तित्व से सँवारा है।


फ्रैंकलिन डेलानो रूज़वेल्ट
फ्रैंकलिन डेलानो रूज़वेल्ट(जनवरी 30, 1882- अप्रैल 12, 1945) अमेरिका के 32वें राष्ट्रपति थे। वे द्वितीय विश्वयुद्ध और वैश्विक आर्थिक मंदी के दौरान बीसवीं सदी के सबसे महत्वपूर्ण व्यक्तियों में से थे। राष्ट्रपति पद के लिए वे चार बार चुने गए और 1933 से 1945 तक इस पर बने रहे। वे अमेरिका के पहले राष्ट्रपति थे जिन्होंने दो बार से ज्यादा इस पद की शोभा बढ़ाई।
1930 के दशक में वैश्विक आर्थिक मंदी के दौरान, उन्होंने रोजगार बढ़ाने, अर्थव्यवस्था को पटरी पर लाने और आर्थिक सुधार के लिए कई बैंकों और एजेंसियों से समझोता किया। इनमें वर्क्स प्रोग्रेस एडमिनिशट्रेशन(पीपीए), नेशनल रिकवरी एडमिनिस्ट्रेशन(एनआरए) और एग्रीकल्चरल एडजस्टमेंट एडमिनिस्ट्रेशन(एएए) शामिल हैं। हालांकि द्वितीय विश्वयुद्ध शुरू होने तक अर्थव्यवस्था नहीं सुधरी, लेकिन उन्होंने फेडेरल डिपोजिट इंश्योरेंस कॉर्पोरेशन(एफडीआईसी), टेनिज वेली ऑथरिटी(टीवीए) और यूएस सेक्यूरिटीज एंड एक्सचेंज कमीशन जैसे कार्यक्रमों की शुरूआत की। उनके कुछ अन्य महत्वपूर्ण कार्यों में सोशल सेक्युरिटी सिस्टम और नेशनल लेबर रिलेशन बोर्ड की स्थापना शामिल है।
जब अंग्रेजों ने धूरी राष्ट्रों के साथ युद्ध छेड़ दी, तो रुजावेल्ट ने विंसटन चर्चिल को मदद का हाथ बढ़ाया और दिसंबर 1941 में औपचारिक रूप से अमेरिका द्वितीय विश्वयुद्ध में शामिल हो गया। उसी दौरान उन्होंने मूल्यों पर रोक लगाई और लोगों को नियंत्रित दर जरूरी चीजें मुहैया करवाई। जापान द्वारा पर्ल हार्बर पर हमले और नाजियों तथा फ़ासीवादी जर्मनों द्वारा अमेरिका के खिलाफ युद्ध छेड़े जाने के बाद रूजवेल्ट ने जापानी अमेरिकियों, जर्मन अमेरिकियों और इतालवी अमेरिकियों के लिए अंतिम संस्कार की व्यवस्था लागू की, जो युद्ध में मारे गए।
ये डेमोक्रैट पार्टी से थे।
राजनीतिक कैरियर
रूजवेल्ट ने कानून के अभ्यास के लिए थोड़ा जुनून रखा और मित्रों से यह पुष्टि की कि उन्होंने अंततः राजनीति में प्रवेश करने की योजना बनाई है। 1910 के चुनावों से पहले, स्थानीय डेमोक्रेटिक पार्टी ने रूजवेल्ट की भर्ती न्यूयॉर्क राज्य विधानसभा में सीट चलाने के लिए की थी।
पक्षपातपूर्ण संबद्धता में उनके मतभेदों के बावजूद थियोडोर ने निजी तौर पर अपने चचेरे भाई की उम्मीदवारी को प्रोत्साहित किया। रूजवेल्ट जल्द ही न्यूयॉर्क डेमोक्रेट के बीच एक लोकप्रिय व्यक्ति बन गया, हालांकि वह अभी तक एक बोलने वाला स्पीकर नहीं बन गया था।
रूजवेल्ट को 1912 में न्यू यॉर्क राज्य सीनेट के रूप में चुना गया था। चुनाव के बाद, उन्होंने कृषि समिति के अध्यक्ष के रूप में कार्य किया, और कृषि और श्रम बिलों के साथ उनकी सफलता बीस साल बाद उनकी नई डील नीतियों के लिए एक अग्रदूत थी।
1912 के राष्ट्रीय लोकतांत्रिक सम्मेलन के दौरान, रूजवेल्ट ने राष्ट्रपति पद के उम्मीदवार वुडरो विल्सन का समर्थन किया और उन्हें नौसेना के सहायक सचिव के रूप में नियुक्ति के साथ पुरस्कृत किया गया।
1920 के डेमोक्रेटिक कन्वेंशन में उन्होंने जेम्स एम कॉक्स के चल रहे साथी के रूप में उपाध्यक्ष के लिए नामांकन स्वीकार कर लिया। जनरल चुनाव में रिपब्लिकन वॉरेन जी हार्डिंग ने जोड़ी को हराया था, लेकिन अनुभव ने रूजवेल्ट को राष्ट्रीय जोखिम दिया।
रूजवेल्ट ने न्यूयॉर्क की डेमोक्रेटिक राजनीतिक मशीन के साथ अपने रिश्ते की मरम्मत की। वह 1924 और 1928 डेमोक्रेटिक नेशनल कॉन्वेन्शन में राष्ट्रपति के लिए न्यू यॉर्क के गवर्नर अल स्मिथ को नामित करने के लिए उपस्थित हुए, जिसने अपने राष्ट्रीय जोखिम में वृद्धि की।


तेनजिन ग्यात्सो(दलाई लामा )
चौदहवें दलाई लामा तेनजिन ग्यात्सो (६ जुलाई, 1934 - वर्तमान) तिब्बत के राष्ट्राध्यक्ष और आध्यात्मिक गुरू हैं। उनका जन्म ६ जुलाई १९३५ को उत्तर-पूर्वी तिब्बत के ताकस्तेर क्षेत्र में रहने वाले ये ओमान परिवार में हुआ था। दो वर्ष की अवस्था में बालक ल्हामो धोण्डुप की पहचान 13 वें दलाई लामा थुबटेन ग्यात्सो के अवतार के रूप में की गई। दलाई लामा एक मंगोलियाई पदवी है जिसका मतलब होता है ज्ञान का महासागर और दलाई लामा के वंशज करूणा, अवलोकेतेश्वर के बुद्ध के गुणों के साक्षात रूप माने जाते हैं। बोधिसत्व ऐसे ज्ञानी लोग होते हैं जिन्होंने अपने निर्वाण को टाल दिया हो और मानवता की रक्षा के लिए पुनर्जन्म लेने का निर्णय लिया हो। उन्हें सम्मान से परमपावन की कहा जाता है।
तिब्बत में शिक्षा
परमपावन ने अपनी मठवासीय शिक्षा छह वर्ष की अवस्था में प्रारंभ की। २३ वर्ष की अवस्था में वर्ष १९५९ के वार्षिक मोनलम ;प्रार्थनाद्ध उत्सव के दौरान उन्होंने जोखांग मंदिर, ल्हासा में अपनी फाइनल परीक्षा दी। उन्होंने यह परीक्षा ऑनर्स के साथ पास की और उन्हें सर्वोच्च गेशे डिग्री ल्हारम्पा ; बौध दर्शन में पी. एच. डी. प्रदान की गई।
नेतृत्व का दायित्व
वर्ष १९४९ में तिब्बत पर चीन के हमले के बाद परमपावन दलाई लामा से कहा गया कि वह पूर्ण राजनीतिक सत्ता अपने हाथ में ले लें। १९५४ में वह माओ जेडांग, डेंग जियोपिंग जैसे कई चीनी नेताओं से बातचीत करने के लिए बीजिंग भी गए। लेकिन आखिरकार वर्ष १९५९ में ल्हासा में चीनी सेनाओं द्वारा तिब्बती राष्ट्रीय आंदोलन को बेरहमी से कुचले जाने के बाद वह निर्वासन में जाने को मजबूर हो गए। इसके बाद से ही वह उत्तर भारत के शहर धर्मशाला में रह रहे हैं जो केंद्रीय तिब्बती प्रशासन का मुख्यालय है। तिब्बत पर चीन के हमले के बाद परमपावन दलाई लामा ने संयुक्त राष्ट्र से तिब्बत मुद्दे को सुलझाने की अपील की है। संयुक्त राष्ट्र महासभा द्वारा इस संबंध में १९५९, १९६१ और १९६५ में तीन प्रस्ताव पारित किए जा चुके हैं।
लोकतंत्रकरण की प्रक्रिया
१९६३ में परमपावन दलाई लामा ने तिब्बत के लिए एक लोकतांत्रिक संविधान का प्रारूप प्रस्तुत किया। इसके बाद परमपावन ने इसमें कई सुधार किए। हालांकि, मई १९९० में तक ही दलाई लामा द्वारा किए गए मूलभूत सुधारों को एक वास्तविक लोकतांत्रिक सरकार के रूप में वास्तविक स्वरूप प्रदान किया जा सका। इस वर्ष अब तक परमपावन द्वारा नियुक्त होने वाले तिब्बती मंत्रिमंडल; काशग और दसवीं संसद को भंग कर दिया गया और नए चुनाव करवाए गए। निर्वासित ग्यारहवीं तिब्बती संसद के सदस्यों का चुनाव भारत व दुनिया के ३३ देशों में रहने वाले तिब्बतियों के एक व्यक्ति एक मत के आधार पर हुआ। धर्मशाला में केंद्रीय निर्वासित तिब्बती संसद में अध्यक्ष व उपाध्यक्ष सहित कुल ४६ सदस्य हैं।
१९९२ में परमपावन दलाई लामा ने यह घोषणा की कि जब तिब्बत स्वतंत्र हो जाएगा तो उसके बाद सबसे पहला लक्ष्य होगा कि एक अंतरिम सरकार की स्थापना करना जिसकी पहली प्राथमिकता यह होगी तिब्बत के लोकतांत्रिसंविधान के प्रारूप तैयार करने और उसे स्वीकार करने के लिए एक संविधान सभा का चुनाव करना। इसके बाद तिब्बती लोग अपनी सरकार का चुनाव करेंगे और परमपावन दलाई लामा अपनी सभी राजनीतिक शक्तियां नवनिर्वाचित अंतरिम राष्ट्रपति को सौंप देंगे। वर्ष २००१ में परमपावन दलाई लामा के परामर्श पर तिब्बती संसद ने निर्वासित तिब्बती संविधान में संशोधन किया और तिब्बत के कार्यकारी प्रमुख के प्रत्यक्ष निर्वाचन का प्रावधान किया। निर्वाचित कार्यकारी प्रमुख अपने कैबिनेट के सहयोगियों का नामांकन करता है और उनकी नियुक्ति के लिए संसद से स्वीकृति लेता है। पहले प्रत्यक्ष निर्वाचित कार्यकारी प्रमुख ने सितम्बर २००१ में कार्यभार ग्रहण किया।
शांति प्रयास
१९८७ में परमपावन ने तिब्बत की खराब होती स्थिति का शांतिपूर्ण हल तलाशने की दिशा में पहला कदम उठाते हुए पांच सूत्रीय शांति योजना प्रस्तुत की। उन्होंने यह विचार रखा कि तिब्बत को एक अभयारण्य-एशिया के हृदय स्थल में स्थित एक शांति क्षेत्र में बदला जा सकता है जहां सभी सचेतन प्राणी शांति से रह सकें और जहां पर्यावरण की रक्षा की जाए। लेकिन चीन परमपावन दलाई लामा द्वारा रखे गए विभिन्न शांति प्रस्तावों पर कोई सकारात्मक प्रतिक्रिया देने में नाकाम रहा।
पांच सूत्रीय शांति योजना -- २१ सितंबर, १९८७ को अमेरिकी कांग्रेस के सदस्यों को सम्बोधित करते हुए परमपावन दलाई लामा ने पांच बिन्दुओं वाली निम्न शांति योजना रखीः
१. समूचे तिब्बत को शांति क्षेत्र में परिवर्तित किया जाए।
२. चीन उस जनसंख्या स्थानान्तरण नीति का परित्याग करे जिसके द्वारा तिब्बती लोगों के अस्तित्व पर खतरा पैदा हो रहा है।
३. तिब्बती लोगों के बुनियादी मानवाधिकार और लोकतांत्रिक स्वतंत्रता का सम्मान किया जाए।
४. तिब्बत के प्राकृतिक पर्यावरण का संरक्षण व पुनरूद्धार किया जाए और तिब्बत को नाभिकीय हथियारों के निर्माण व नाभिकीय कचरे के निस्तारण स्थल के रूप में उपयोग करने की चीन की नीति पर रोक लगे।
५. तिब्बत की भविष्य की स्थिति और तिब्बत व चीनी लोगों के सम्बंधो के बारे में गंभीर बातचीत शुरू की जाए।
दलाई लामा की लोकप्रियता
हर तिब्बती परमपावन दलाई लामा के साथ गहरा व अकथनीय जुड़ाव रखता है। तिब्बतियों के लिए परमपावन समूचे तिब्बत के प्रतीक हैं: भूमि के सौंदर्य, उसकी नदियों व झीलों की पवित्रता, उसके आकाश की पुनीतता, उसके पर्वतों की दृढ़ता और उसके लोगों की ताकत का। तिब्बत की मुक्ति के लिए अहिंसक संघर्ष जारी रखने हेतु परमपावन दलाई लामा को वर्ष १९८९ का नोबेल शांति पुरस्कार प्रदान किया गया। उन्होंने लगातार अहिंसा की नीति का समर्थन करना जारी रखा है, यहां तक कि अत्यधिक दमन की परिस्थिति में भी। शांति, अहिंसा और हर सचेतन प्राणी की खुशी के लिए काम करना परमपावन दलाई लामा के जीवन का बुनियादी सिधांत है। वह वैश्विक पर्यावरणीय समस्याओं पर भी चिंता प्रकट करते रहते हैं। परमपावन दलाई लामा ने ५२ से अधिक देशों का दौरा किया है और कई प्रमुख देशों के राष्ट्रपतियों, प्रधानमंत्रियों और शासकों से मिले हैं। उन्होंने कई धर्म के प्रमुखों और कई प्रमुख वैज्ञानिकों से मुलाकात की है।
परमपावन के शांति संदेश, अहिंसा, अंतर धार्मिक मेलमिलाप, सार्वभौमिक उत्तरदायित्व और करूणा के विचारों को मान्यता के रूप में १९५९ से अब तक उनको ६० मानद डॉक्टरेट, पुरस्कार, सम्मान आदि प्राप्त हुए हैं। परमपावन ने ५० से अधिक पुस्तकें लिखीं हैं। परमपावन अपने को एक साधारण बौध भिक्षु ही मानते हैं। दुनियाभर में अपनी यात्राओं और व्याख्यान के दौरान उनका साधारण व करूणामय स्वभाव उनसे मिलने वाले हर व्यक्ति को गहराई तक प्रभावित करता है। उनका संदेश है प्यार, करूणा और क्षमाशीलता।
दलाई लामा के संदेश
दलाई लामा के संदेश निम्नलिखित हैं :---
•	आज के समय की चुनौती का सामना करने के लिए मनुष्य को सार्वभौमिक उत्तरदायित्व की व्यापक भावना का विकास करना चाहिए। हम सबको यह सीखने की जरूरत है कि हम न केवल अपने लिए कार्य करें बल्कि पूरे मानवता के लाभ के लिए कार्य करें। मानव अस्तित्व की वास्तविक कुंजी सार्वभौमिक उत्तरदायित्व ही है। यह विश्व शांति, प्राकृतिक संसाधनों के समवितरण और भविष्य की पीढ़ी के हितों के लिए पर्यावरण की उचित देखभाल का सबसे अच्छा आधार है।
•	बौद्ध धर्म का प्रचार - मेरा धर्म साधारण है, मेरा धर्म दयालुता है।
•	अपने पर्यावरण की रक्षा हमें उसी तरह से करना चाहिए जैसा कि हम अपने घोड़ों की करते हैं। हम मनुष्य प्रकृति से ही जन्मे हैं इसलिए हमारा प्रकृति के खिलाफ जाने का कोई कारण नहीं बनता, इस कारण ही मैं कहता हूं कि पर्यावरण धर्म नीतिशास्त्रा या नैतिकता का मामला नहीं है। यह सब ऐसी विलासिताएं हैं जिनके बिना भी हम गुजर-बसर कर सकते हैं लेकिन यदि हम प्रकृति के विरफ जाते हैं तो हम जिंदा नहीं रह सकते।
•	एक शरणार्थी के रूप में हम तिब्बती लोग भारत के लोगों के प्रति हमेशा कृतज्ञता महसूस करते हैं, न केवल इसलिए कि भारत ने तिब्बतियों की इस पीढ़ी को सहायता और शरण दिया है, बल्कि इसलिए भी कई पीढ़ियों से तिब्बती लोगों ने इस देश से पथप्रकाश और बुधमित्ता प्राप्त की है। इसलिए हम हमेशा भारत के प्रति आभारी रहते हैं। यदि सांस्कृतिक नजरिए से देखा जाए तो हम भारतीय संस्कृति के अनुयायी हैं।
•	हम चीनी लोगों या चीनी नेताओं के विरुद्ध नहीं हैं आखिर वे भी एक मनुष्य के रूप में हमारे भाई-बहन हैं। यदि उन्हें खुद निर्णय लेने की स्वतंत्रता होती तो वे खुद को इस प्रकार की विनाशक गतिविधि में नहीं लगाते या ऐसा कोई काम नहीं करते जिससे उनकी बदनामी होती हो। मैं उनके लिए करूणा की भावना रखता हूँ।




एलिज़ाबेथ द्वितीय
एलिज़ाबेथ द्वितीय (एलिजाबेथ ऐलैग्ज़ैण्ड्रा मैरी, जन्म: २१ अप्रैल १९२६) यूनाइटेड किंगडम, कनाडा, ऑस्ट्रेलिया, न्यूज़ीलैण्ड, जमैका, बारबाडोस, बहामास, ग्रेनेडा, पापुआ न्यू गिनी, सोलोमन द्वीपसमूह, तुवालू, सन्त लूसिया, सन्त विन्सेण्ट और ग्रेनाडाइन्स, बेलीज़, अण्टीगुआ और बारबूडा और सन्त किट्स और नेविस की महारानी हैं। इसके अतिरिक्त वह राष्ट्रमण्डल के ५४ राष्ट्रों और राज्यक्षेत्रों की प्रमुख हैं और ब्रिटिश साम्राज्ञी के रूप में, वह अंग्रेज़ी चर्च की सर्वोच्च राज्यपाल हैं और राष्ट्रमण्डल के सोलह स्वतन्त्र सम्प्रभु देशों की संवैधानिक महारानी हैं।
एलिज़ाबेथ को निजी रूप से पर घर पर शिक्षित किया गया था। उनके पिता, जॉर्ज षष्ठम को १९३६ में ब्रिटेन और ब्रिटिश उपनिवेश भारत का सम्राट बनाया गया था।
६ फरवरी १९५२ को अपने राज्याभिषेक के बाद एलिज़ाबेथ राष्ट्रकुल की अध्यक्ष व साथ स्वतंत्र देशों यूनाइटेड किंगडम, पाकिस्तान अभिराज्य, ऑस्ट्रेलिया, न्यूज़ीलैंड, कनाडा, दक्षिण अफ्रीका व सिलोन की शासक रानी बन गयीं। उनका राज्याभिषेक समारोह अपने तरह का पहला ऐसा राज्याभिषेक था जिसका दूरदर्शन पर प्रसारण हुआ था। 1956 से 1992 के दौरान विभिन्न देशों को स्वतंत्रता मिलते रहने से उनकी रियासतों की संख्या कम होती गई। वह विश्व में सबसे वृद्ध शासक और ब्रिटेन पर सबसे ज्यादा समय तक शासन करने वाली रानी है। ९ सितम्बर २०१५ को उन्होंने अपनी परदादी महारानी विक्टोरिया के सबसे लंबे शासनकाल के कीर्तिमान को तोड़ दिया व ब्रिटेन पर सर्वाधिक समय तक शासन करने वाली व साम्राज्ञी बन गयीं।
एलिज़ाबेथ का जन्म लंदन में ड्यूक जॉर्ज़ षष्टम व राजमाता रानी एलिज़ाबेथ के यहाँ पैदा हुईं व उनकी पढाई घर में ही हुई। उनके पिता ने १९३६ में एडवर्ड ८ के राज-पाठ त्यागने के बाद राज ग्रहण किया। तब वह राज्य की उत्तराधिकारी हो गयी थीं। उन्होंने दूसरे विश्वयुद्ध के दौरान जनसेवाओं में हिस्सा लेना शुरु किया व सहायक प्रादेशिक सेवा में हिस्सा लिया। १९४७ में उनका विवाह राजकुमार फिलिप से हुआ जिनसे उनके चार बच्चे, चार्ल्स, ऐने, राजकुमार एँड्रयू और राजकुमार एडवर्ड हैं।
एलिज़ाबेथ के शासन के दौरान यूनाइटेड किंगडम में कई महत्वपूर्ण बदलाव हुए, जैसे अफ्रीका की ब्रिटिश उपनिवेशीकरण से स्वतंत्रता, यूके की संसद की शक्तियों का वेल्स, स्कॉटलैंड, इंग्लैंड व आयरलैंड की संसदों में विभाजन इत्यादि। अपने शासनकाल के दौरान उन्होंने विभिन्न युद्धों के दौरान अपने राज्य का नेतृत्व किया।
शुरुवाती जीवन
एलिज़ाबेथ का जन्म 21 अप्रैल 1926 को 02:40 (जीएमटी) को अपने दादा जॉर्ज़ पंचम के शासनकाल के दौरान हुआ। उनके पिता राजकुमार एल्बर्ट (बाद में राजा ज़ॉर्ज VI), राजा के दूसरे पुत्र थे। उनकी माँ, एलिज़ाबेथ, यॉर्क की डचेज़ (बाद में रानी एलिज़ाबेथ), स्कॉटिश अर्ल क्लाउडे बोव्स-ल्यॉन की छोटी बेटी थीं। २९ मई को यॉर्क के शीर्ष पादरी कॉस्मो गॉर्डन लैंग के द्वारा उन्हें बर्मिंघम महल के निज़ी प्रार्थना घर में इसाई धर्म में प्रवेश (बैप्टिज़म) कराया गया। और एलिज़ाबेथ का नामकरण किया।
एलिज़ाबेथ की बहन, राजकुमारी मार्गरेट का जन्म १९३० में हुआ। दोनों बहनों को घर पर ही अपनी माँ व शिक्षिका मैरियन क्रॉफोर्ड की देखरेख में इतिहास, संगीत, भाषा की शिक्षा दी गई। १९५० में क्राफोर्ड ने एलिज़ाबेथ व उनकी बहन की द लिटिल प्रिन्सेज़ेज़ शीर्षक से एक जीवनी प्रकाशित की। पुस्तक में एलिज़ाबेथ के घोड़ों व पालतू कुत्तों के प्रति लगाव, आज्ञाकारिता व जिम्मेदार स्वभाव का वर्णन है। उनकी चचेरी बहन मार्गरेट र्होड्स उन्हें एक चुलबुली छोटी लड़की, लेकिन बेहद संवेदनशील व सभ्य बताती हैं।
संभावित उत्तराधिकारी
अपने दादा के शासनकाल के दौरान एलिज़ाबेथ सिंहासन के लिये उत्तराधिकार के मामले में तीसरे क्रमांक पर थीं। उनके पहले उनके ताऊ एडवर्ड ८ और उनके पिता जेम्स ६ थे। उनके ताऊ की किसी संतान होने से पहले ही एलिज़ाबेथ पैदा हो गयीं थीं इसलिये जनता में उनके प्रति न्बेहद उत्सुकता थी लेकिन उनके रानी बन जाने के बारे में किसी ने नहीं सोचा था क्योंकि सब समझते थे कि उनके ताऊ जो अभी युवा थे, शादी करके अपनीं संताने पैदा करेंगे व उनकी संताने ही भविष्य की राजा या रानी होंगी। जब उनके दादा की १९३६ में मृत्यु हो गयी और उनके ताऊ एडवर्ड ८ राजा बने वो अपने पिता जेम्स के बाद सिंहासन के दावेदारों की पंक्ति में दूसरे क्रमांक पर आ गयीं। उसी वर्षांत में एडवर्ड ८ ने तलाकशुदा वैलिस सिम्पसन से होने वाली अपनी विवादास्पद शादी के लिये गद्दी छोड दी। परिणामस्वरूप एलिज़ाबेथ के पिता जेम्स ६ राजा बने व एलिज़ाबेथ राज उत्तराधिकारी। अगर उनके मातापिता को कोई बेटा होता तो वो उत्तराधिकार की सूची में अपने भाई से पिछड़ जातीं लेकिन ऐसा नहीं हुआ और वो ही जेम्स ६ के बाद इंग्लैंड की रानी बनीं।
१९३९ में उनके माता-पिता शाही यात्रा पर कनाडा व ऑस्ट्रेलिया गये। तब एलिज़ाबेथ इतनी लंबी यात्राएँ करने के लिहाज़ से बहुत छोटी थीं और उन्हें लंदन में अकेले रुकना पडा। उनके माता-पिता उनसे नियमित रूप से वार्तालाप करते रहे थे और उन्होंने १८ मई को पहला शाही अटलांटिक-पार दूरभाष वार्ता की।
विवाह व परिवार
एलिज़ाबेथ अपने होने वाले पति राजकुमार फिलिप से 1934 और 1937 में मिली थीं। फ़िलिप उनके दूर के रिश्तेदार थे। इसके बाद उनकी मुलाकात १९३९ में शाही नौसेना महाविद्यालय में हुई। एलिज़ाबेथ बताती हैं कि १३ वर्ष की ही उम्र में उन्हें फ़िलिप से प्रेम हो गया था और उन्होंने पत्र व्यवहार प्रारंभ कर दिया था। ९ जुलाई १९४७ को उनके सगाई की घोषणा हुई थी।
सगाई विवादों से अछूती ना रह सकी: फिलिप आर्थिक रूप से कमजोर थे, एक विदेशी थे (हालांकि उन्होंने शाही नौसेना के लिए दूसरे विश्वयुद्ध में हिस्सा लिया था।), और उनकी बहनों ने नाज़ी पार्टी से संबंध रखने वाले जर्मन अधिकारियों से शादियाँ की थीं। मैरियन क्रॉफोर्ड लिखती हैं कि राजा के कुछ सलाहकर उन्हें राजकुमारी के लायक नहीं मानते थे। वह बिना साम्राज्य के राजकुमार थे। कुछ लोगों ने उनके विदेशी होने पर भी बहुत शोर किया।  एलिज़ाबेथ की माँ भी उनकी बहनों के जर्मन संबंध होने की वजह से उन्हें पसंद नहीं करती थीं। हालांकि बाद में उनकी धारणा बदल गयी।
विवाह से पहले फिलिप ने अपनी यूनानी व डैनिश उपाधियाँ त्याग दीं, ग्रीक रूढिवादी इसाई से बदल कर ऐंग्लिकन हो गये और नामशैली लेफ्टिनेंट फिलिप माउंटबेटेन (Lieutenant Philip Mountbatten) धारण कर ली। माउंटबेटेन उनकी ब्रिटिश माता का पारिवारिक उपनाम था। विवाह के कुछ ही समय पहले उन्हें एडिनबर्ग का ड्यूक बना दिया गया और इसके साथ ही उनके नाम के आगे हिज़ रोयल हाइनेस की शाही उपाधि लग गयी।
एलिज़ाबेथ और फिलिप का विवाह 20 नवम्बर 1947 को वेस्टमिंस्टर ऐबी में हुआ। उन्हें दुनिया भर से २५०० उपहार मिले।युद्ध के बाद के ब्रिटेन में जर्मन विरोधी भावना इतनी ज्यादा थी कि एडिनबर्ग के ड्यूक के जर्मन संबंधियों व रिश्तेदारों और यहाँ तक की उनकी तीनों बहनों को भी विवाह में निमंत्रित नहीं किया गया था। राजकुमारी के ताऊ व विंडसर के ड्यूक, जो पहले राजा एडवर्ड ८ थे को भी इस विवाह में नहीं बुलाया गया था।
शासनकाल
राज्याभिषेक
1951 के दौरान, जॉर्ज़ ६ का स्वास्थय खराब रहने लगा था और इस वजह से अक्सर एलिज़ाबेथ उनकी अनुपस्थिति में सामूहिक समारोहों में उनका प्रतिनिधित्व करती थीं। अक्टूबर १९५१ में कनाडा के अपनी सरकारी यात्रा के दौरान उनकी निज़ी सहायिका ने अपने साथ उनके रानी होने का एक घोषणापत्र ले गयी थीं ताकि उनकी यात्रा के दौरान राजा की मृत्यु हो जाने पर कनाडा की सरकार के द्वारा एलिज़ाबेथ को यूके का शासक माना जाए। 1952 के उत्तरार्ध में एलिज़ाबेथ व फिलिप केन्या होते हुए ऑस्ट्रेलिया व न्यूज़ीलैंड की यात्रा पर गये। ६ फरवरी १९५२ को केन्या में अपने आवास पहुंचने पर उन्हें राजा की मृत्यु का समाचार मिला। फिलिप ने यह समाचार अपनी पत्नी को दिया। उन्हें अपने लिये कोई राजसी नाम चुनने को कहा गया और उन्होंने एलिज़ाबेथ नाम रखे रहना ही चुना। राज्याभिषेक होने तक उन्हें घोषित रानी माना गया और लंदन लौटने पर वह फिलिप के साथ बकिंघम पैलेस में रहने चली गयीं।
चूंकि पत्नी शादी के बाद अपने पति का उपनाम रख लेती है इसलिए एलिज़ाबेथ के राज्याभिषेक के वक्त ऐसा लगा कि शाही रीतियों और इतिहास के मद्देनज़र अब यूके के शाही घराने का नाम विंडसर राजघराना से बदलकर उनके पति के उपनाम पर माउंटबेटन राजघराना हो जायेगा। ब्रिटिश प्रधानमंत्री विंस्टन चर्चिल और एलिज़ाबेथ की दादी टेक की मैरी ने शाही घराने का नाम विंडसर राजघराना रखे रहने पर ही ज़ोर दिया। 9 अप्रैल 1952 को एलिज़ाबेथ ने विंडसर को ही शाही घराना बने रहने की घोषणा की। ड्यूक ने शिकायत की कि वो देश में एकमात्र ऐसे पुरुष हैं जो अपने बच्चों को अपना नाम भी नहीं दे सकते। 1960 में, रानी मैरी कि १९५३ में मृत्यु व चर्चिल के १९५५ में त्यागपत्र देने के बाद एलिज़ाबेथ और फिलिप के बेटों व पुरुष वंशजों जिन्हें कोई भी शाही उपाधियाँ नहीं मिली या मिलेंगी के लिये माउंटबेटेन-विंडसर का उपनाम अपनाया गया।
राजमाता मैरी के 24 मार्च को देहांत के बावजूद राज्याभिषेक का कार्यक्रम २ जून १९५३ को मैरी के इच्छानुसार किया गया। राजतिलक व परमप्रसाद ग्रहण करने के अलावा इस समारोह का पहली बार दूरदर्शन पर प्रसारण हुआ। राज्याभिषेक के वक्त पहना हुआ उनका गाउन नॉर्मन हार्टनेल से मंगवाया गया था और होने वाली रानी के निर्देश पर राष्ट्रकुल देशों के फूलों के चिन्हों से सजाया गया था। इंग्लैंड- ट्यूडर गुलाब; स्कॉट- काँटेदार पौधा; वेल्स हरी प्याज़; आइरिश शैमरॉक; ऑस्ट्रेलियाई- वैटल; कनाडियाई चिनार की पत्ती; न्यूज़ीलैंड का सिल्वर फर्न; दक्षिण अफ्रीकी प्रोटिया; भारत और सेलॉन का कमल का फूल और पाकिस्तानी गेंहू, जूट व कपास का पौधा।[38]
राष्ट्रकुल का विस्तार
एलिज़ाबेथ के जन्म के बाद से ही ब्रिटिश साम्राज्य का राष्ट्रकुल के देशों में परिवर्तित होना जारी रहा। १९५२ में उनके राज्यारोहण के पश्चात विभिन्न स्वतंत्र राष्ट्रों के अध्यक्ष के रूप में उनकी भूमिका स्थापित हो चुकी थी।1953–54 के दौरान, रानी और उनके पति ६ महीनों की एक विश्व यात्रा पर निकले। ऑस्ट्रेलिया व न्यूज़ीलैंड पर शासन के दौरान वहाँ जाने वाली वह पहली शासक बनीं। अपने शासनकाल के दौरान एलिज़ाबेथ ने बहुत सारे देशों व राष्ट्रकुल राष्ट्रों का आधिकारिक दौरा किया और एक राष्ट्राध्यक्ष के तौर पर वह सबसे ज्यादा विदेशी यात्राएँ करने वाली शासक हैं।
1957 में, आधिकारिक यात्रा पर वह अमेरिका गयीं व राष्ट्रकुल देशों की तरफ से सयुंक्त राष्ट्र सभा को संबोधित किया। उसी यात्रा के दौरान उन्होंने कनाडा के तेइसवीं संसद सभा का उद्धाटन किया और ऐसा करने वाली पहली कनाडियाई शासक बनीं। २ साल बाद कनाडा की रानी के तौर पर उन्होंने एक बार फिर अमेरिका का दौरा किया व कनाडा में अपनी प्रजा से मिलीं। 1961 में उन्होंने साइप्रस, भारत, पाकिस्तान, नेपाल और इरान का दौरा किया। उसी वर्ष घाना में वहाँ के स्वतंत्रता सेनानियों के द्वारा अपनी हत्या की आशंकाओं को दरकिनार करते हुए उन्होंने रानी के तौर पर अपना फर्ज़ निभाने की बात कही और घाना की यात्रा पर गयीं।
अपने संपूर्ण शासनकाल में सिर्फ के १९५९ व १९६३ में गर्भाधान के दौरान ही उन्होंने ब्रिटिश संसद सत्र का उद्धाटन नहीं किया। पारंपरिक समारूहों में हिस्सा लेते रहने के साथ साथ उन्होंने नई परम्पराएँ भी स्थापित कीं। ऑस्ट्रेलिया व न्यूज़ीलैंड के १९७० की अपनी यात्रा में उन्होंने पहली बार सामान्य लोगों से मुलाकातें कीं।
1960 और 1970 के दौरान ब्रिटिश उपनिवेश से स्वतंत्रता पाने वाले अफ्रीकी व कैरेबियाई देशों की संख्या में तेजी से इज़ाफा हुआ। २० से ज्यादा देशों को ब्रिटेन से स्वतंत्रता मिली। 1965 में रोडेशिया के प्रधानमंत्री इआन स्मिथ ने एकतरफा स्वतंत्रता की घोषणा कर दी और एलिज़ाबेथ के प्रति वफादारी और प्रतिबद्धता की बात भी कही। रानी ने एक औपचारिक घोषणा में स्मिथ को बर्खास्त कर दिया और अंतर्राष्ट्रीय समूह ने रोडेशिया पर विभिन्न तरह की पाबंदिया लगा दीं।  जैसे जैसे ब्रिटेन का अपने पुराने साम्राज्य से नाता कमजोर होता गया ब्रिटेन ने यूरोपीय संघ में प्रवेश चाहा जो उसे १९७३ में मिल गया।
रजत जयंती
1977 में, एलिज़ाबेथ ने अपने शासनकाल की रजत जयंती मनाई। राष्ट्रकुल में दावतों और आयोजनों का दौर चला। इन समारोहों ने रानी की लोकप्रियता को और स्थापित किया। अगला वर्ष उनके लिये बेहद चौंकाने वाला व दुखभरा रहा जब रानी के चित्रकार व सर्वेक्षक ऐंथोनि ब्लंट एक सामवादी जासूस निकला व उनके रिश्तेदार लुइस माउंटबेटन का आयरिश रिपब्लिकन सेना द्वारा कत्ल कर दिया गया। 
पौल जोसेफ जेम्स मार्टिन के अनुसार १९७० के अंत तक रानी यह मानने लग गईं थीं कि कनाडा के प्रधानमंत्री ट्रुड्यु के लिये ब्रिटेन की सत्ता कोई मायने नहीं रखती है। 1980 में कनाडियाई संविधान के ब्रिटिश पितृसत्ता से अलगाव की चर्चा के लिए कनाडियाई राजनेताओं के लंदन प्रवास के दौरान उन्होंने रानी को इस विषय में ब्रिटिश नेताओं के मुकाबले ज्यादा अवगत व जानकार पाया। प्रस्ताव C-60 के गिरने के बाद वह व्यक्तिगत रूप से इस विषय में रूचि ले रही थीं क्योंकि इससे कनाडा में उनके राष्ट्राध्यक्ष की भूमिका खत्म होने वाली थी। कनाडियाई संविधान पर से ब्रिटिश संसद की पितृसत्ता हट गयी लेकिन राजशाही बरकरार रही। वहाँ के प्रधानमंत्री ट्रुड्यु ने अपनी यादों में कहा है कि रानी ने उसके संविधान संसोधनों का समर्थन किया था और वह उनकी बुद्धिमत्ता से बेहद प्रभावित था।
नब्बे का दशक
१९८१ में राजकुमार चार्ल्स व लेडी डाएना स्पेंसर के विवाह से ६ हफ्ते पहले ट्रूपिंग द कलर समारोह के दौरान महारानी पर पास से ६ गोलियाँ चलाई गयीं थीं। पुलिस ने बाद में पता किया की गोलियाँ नकली थीं। आक्रमणकारी १७ वर्षीय मार्कस सार्जेंट को ५ वर्ष के कारावास की सजा हुई जिसे ३ वर्ष बाद मुक्त कर दिया गया। इस दौरान महारानी के शांतचित्त रहने व अपने घोड़े व जीन को संभाले रखने के कौशल की जम कर प्रशंसा हुई। अप्रैल से सितम्बर १९८२ के दौरान महारानी अपने बेटे राजकुमार ऐंड्रयू जो उस समय फॉकलैंड का युद्ध में ब्रिटिश सेनाओं की तरफ से लड़ रहे थे, को लेकर थोड़ी चिंतित लेकिन गौर्वान्वित रहती थीं। 9 जुलाई को रानी के बंकिंघम पैलेस में स्थित कमरे में एक घुसपैठिया, माइकल फगन पहुंच गया। ७ मिनट बाद सुरक्षाकर्मीयों के आने से पहले तक रानी ने शांतचित्त रहते हुए उसे बातों में उलझाए रखा। हालांकि उन्होंने रोनाल्ड रीगन का १९८२ में विंडसर किले में स्वागत किया था और स्वयं भी उनके कैलिफोर्निया स्थित फ़ॉर्महाउस जा चुकी थीं, अमेरिकी प्रशासन के रानी के शासन वाले एक कैरिबियाई राज्य ग्रेनाडा पर उन्हें बिना सूचित किये आक्रमण करने से बेहद क्रुद्ध हो गयीं।
१९९०-२००० का दशक
1991 में, खाड़ी युद्ध के जीत की खुशी में अमेरिकी संसद के संयुक्त सत्र को संबोधित करने वाली वो पहली अंग्रेज शासक थीं।
24 नवम्बर 1992 को अपने राज्याभिषेक की चालीसवीं वर्षगाँठ पर एक संबोधन में उन्होंने 1992 को अपने लिये एक भयावह वर्ष बताया। मार्च में उनके दूसरे पुत्र राजकुमार एंड्र्यु, यॉर्क के ड्यूक और उनकी पत्नी सारा, यॉर्क की डचेस का तलाक हो गया था; अप्रैल में, उनकी बेटी ऐनी, शाही राजकुमारी का भी अपने पति कप्तान मार्क फिलिप्स से अलगाव हो गया। अक्टूबर में ज़र्मनी के अपने एक राजसी दौरे पर ड्रेसडेन में क्रुद्ध प्रदर्शनकारियों ने उनपर अंडे फेंके। और नवम्बर में विंडसर किले को आग से बहुत नुकसान पहुंचा था। राजसत्ता को बहुत ज्यादा नकारात्मक छवि व जनता के गुस्से व दिलचस्पी का सामना करना पड़ा था। एक असंभावित व्यक्तिगत संबोधन में रानी ने कहा कि संस्थान को जन आलोचनाओं का सम्मान करना चाहिए। लेकिन आलोचनाओं को भी हल्के अंदाज में सभ्य तरीकों व समझदारी से किये जाने की आवश्यकता है। दो दिन बाद प्रधानमंत्री जॉन मेजर ने शाही आय में सुधारों की घोषणा की, इसमें रानी द्वारा पहली बार १९९३ से कर दिये जाने का प्रावधान था। दिसम्बर में, चार्ल्स, वेल्स के राजकुमार और उनकी पत्नी डायना, वेल्स की राजकुमारी आधिकारिक रूप से अलग हो गये। वर्षांत में रानी ने द सननामक अखबार पे कॉपीराइट उल्लंघन का मुकदमा दायर किया जब समाचार पत्र ने उनके वार्षिक शाही क्रिसमस संदेश के कुछ अंश उसके शाही आधिकारिक प्रसारण से दो दिन पहले ही प्रकाशित कर दिये। समाचारपत्र को उनके वकील का शुल्क देना पड़ा और £200,000 चैरिटी को देने पड़े।
आगामी वर्षों में चार्ल्स और डाएना के संबंधों के बारे में सार्वजनिक खुलासे होते रहे। इन वर्षों में ब्रिटेन में गणतंत्र प्रणाली की मांग लगातार उठती रही लेकिन रानी की लोकप्रियता भी बनी रही व उनकी राजशाही को कोई खतरा नहीं उत्पन्न हुआ। आलोचनाओं का केन्द्र रानी के व्यवहार व क्षमताओं से ज्यादा राजसत्ता व शाही राजघराने के सदस्यों पर ज्यादा आधारित थी। अपने पति, प्रधानमंत्री, कैंटरबरी के आर्कबिशप और अपने निज़ी सहायक से सलाह के पश्चात उन्होंने चार्ल्स और डाएना को लिखा कि अब उनका तलाक लेना जरूरी हो गया है। तलाक के एक साल बाद जो १९९६ में हुआ था डाएना की ३१ अगस्त १९९७ को पेरिस में सड़क दुर्घटना में मृत्यु हो गयी। रानी अपने बेटे और पोतों के साथ बालमोरल महल में छुट्टियाँ बिता रही थीं। डाएना के दोनो बेटे इस मौके पर चर्च जाना चाहते थे जहाँ रानी और चार्ल्स उन्हें ले गये। इस अकेले सार्वजनिक उपस्थिति के बाद रानी और राजकुमार ने पाँच दिनों तक विलियम और हैरी को बालमोरल में प्रेस से बचा कर रखा ताकि वो अपनी माँ की मृत्यु का शोक मना सकें।लेकिन राज-परिवार के एकांतवास और बकिंघम महल पर ब्रिटिश झंडे को शोक में आधा ना झुकाए रखने पर जनाता के गुस्से का शिकार होना पड़ा। जनभावना के आगे झुकते हुए रानी ने विश्व को लंदन लौटकर डाएना के अंतिम संस्कार के एक दिन पूर्व ५ सितम्बर को दिए एक सीधे प्रसारित हुए संदेश में उन्होंने डाएना व उनके बच्चों के प्रति अपनी प्रेमपूर्ण भावनाओं का इजहारा किया। परिणामस्वरूप जनता का विरोध शांत हुआ।
स्वर्ण जयंती
२००२ में, एलिज़ाबेथ ने अपने शासनकाल की स्वर्ण जयंती पूरी की। उनकी बहन और माँ का फरवरी और मार्च में निधन हो गया। मीडिया स्वर्ण जयंती के समारोहों को लेकर सशंकित थी। उन्होंने जमैका से शुरु करके अपने राष्ट्रमंडल के दौरे किये।
हालांकि वह आजीवन स्वस्थ रहीं, २००३ में उनके घुटनों का ऑपरेशन हुआ।
मई २००७ में वह प्रधानमंत्री टोनी ब्लेयर की नीतियों से वो खफा थीं। ब्रिटिश सेनाओं की अफगानिस्तान व इराक़ में जरूरत से ज्यादा समय तक तैनाती से भी वह चिंतित थीं।हालांकि उत्तरी आयरलैंड में शांति बहाली के ब्लेयर के प्रयासों की उन्होंने तारीफ कीं।मई २०११ में आइरिश राष्ट्रपति मैरी मैकेल्सी के निमंत्रण पर आयरलैंड गणराज्य की आधिकारिक यात्रा पर जाने वाली वो पहली ब्रिटिश रानी बनीं।
महारानी ने 2010 में एक बार फिर सयुंक्त राष्ट्र महासभा को राष्ट्रकुल देशों व ब्रिटिश रियासतों के अध्यक्ष के तौर पर संबोधित किया। सयुंक्त राष्ट्र अध्यक्ष, बान की मून ने उनका युग का सहारा ("an anchor for our age") के तौर पर परिचय करवाया। न्यूयॉर्क की अपनी यात्रा के दौरान उन्होंने ११ सितम्बर २००१ के हमले में मारे गये ब्रिटिश लोगों की याद में एक उद्यान का उद्घाटन किया। अक्टूबर २०११ में ऑस्ट्रेलिया की उनकी यात्रा जो १९५४ के बाद से १६वीँ यात्रा थी को प्रेस द्वारा उनकी ज्यादा उम्र की वजह से विदाई यात्रा का नाम दिया गया।
हीरक जयंती
२०१२ में रानी के ६० वर्षों के शासनकाल को एलिज़ाबेथ की हीरक जयंती के तौर पर मनाया गया। सभी रियासतों में जश्न समारोह आयोजित किये गये। राज्यारोहण दिवस पर दिए अपने एक सम्बोधन में उन्होंने कहा कि इस विशेष वर्ष में जब मैं स्वयं को एक बार फिर आपकी सेवा में समर्पित कर रही हूँ, उम्मीद करती हूँ कि हम सब परिवार, मित्र व पड़ोसियों के साथ और एकता में निहित शक्ति को याद रखेंगे..... मैं इस बात की भी उम्मीद करती हूँ कि यह जयंती वर्ष गर्मजोशी से भविष्य की ओर देखने और १९५२ से अभी तक हुए विभिन्न महान बदलावों के लिये ईश्वर को धन्यवाद देने का भी समय लाया है  उन्होंने अपने पति के साथ इस मौके पर पूरे यूनाइटेड किंगडम की यात्रा की और उनके बच्चों व नाती पोतों ने उनके प्रतिनिधि के तौर पर उनकी अन्य रियासतों व राष्ट्रकुल देशों की यात्रा की। ४ जून को जयंती वर्ष के सम्मान में दुनिया भर में मशालें जलाई गयीं।
रानी ने 2012 ग्रीष्मकालीन ओलम्पिक की शुरुवात 27 जुलाई और 2012, ग्रीष्मकालीन पैरालम्पिक्स की शुरुवात २९ अगस्त २०१२ को लंदन में की। इसके पहले वह १९७६ के ग्रीष्मकालीन ओलम्पिक का मॉन्ट्रियल में उद्घाटन कर चुकी हैं। दो देशों में दो ओलम्पिकों का उद्घाटन करने वाली वो अकेली राष्ट्राध्यक्ष हैं। लंदन ओलम्पिक के उद्घाटन समारोह के दौरान चलाए गए एक चलचित्र में उन्होंने जेम्स बॉन्ड का किरदार निभाने वाले डैनियल क्रेग के साथ एक छोटी सी भूमिका भी निभाई थी। फिल्म उद्योग के प्रति अपने उत्साहवर्धक व्यवहार के लिये ४ अप्रैल २०१३ को उन्हें बाफ्टा पुरस्कार से सम्मानित किया गया।
बढती उम्र व कम यात्राएँ करने के चिकित्सकीय सुझावों पर अमल करने की वजह से वह २०१३ में श्रीलंका में आयोजित हुए राष्ट्रमंडल समारोह में हिस्सा ना ले सकीं, उनकी जगह उनके पुत्र राजकुमार चार्ल्स ने इस सभा की अध्यक्षता की। १९७३ से वो इसकी अध्यक्षता लगातार करती रहीं थीं।
महारानी, दिसम्बर २००७ में अपनी परदादी महारानी विक्टोरिया के बाद सबसे ज्यादा समय तक जीवित रहने वाली व ९ सितम्बर २०१५ को सबसे ज्यादा समय तक ब्रिटिश साम्राज्य पर शासन करने वाली ब्रिटिश राष्ट्राध्यक्ष बनीं।  इस कीर्तिमान के साथ-साथ उन्हें विश्व इतिहास में सबसे लंबे समय तक शासन करने वाली महारानी का भी खिताब हासिल हो गया है। उनका अभी भी राजपाठ त्यागने का कोई इरादा नहीं है जबकि राजकुमार चार्ल्स का महारानी जो २०१६ में ९० वर्ष की हो जायेंगी के प्रतिनिधि के तौर पर शाही कर्तव्यों को निभाने के मौके बढते ही रहेंगे।

उपनाम, शैलियाँ, उपाधियाँ व कुल-चिन्ह
उपनाम व नामकरण शैली
एलिज़ाबेथ ने राष्ट्रकुल में तमाम उपाधियाँ व सम्मानजनक सैन्य स्थान अर्जित किये हैं। उन्हें देश-विदेश से विभिन्न प्रकार के नामकरण अलंकारों व सम्मानजनक उपाधियों से नवाज़ा गया है। अपनी हर रियासत में उनकी एक अलग उपाधि है जिनकी शैली एक ही है: जैसे जमैका में क़्वीन ऑफ़ जमैका एंड हर अदर रियाल्म्स एंड टेरिटरीज़ अर्थात जमैका व अपने अन्य रियासतों की महारानी। ऑस्ट्रेलिया में क़्वीन ऑफ़ ऑस्ट्रेलिया एंड हर अदर रियाल्म्स एंड टेरिटरीज़ इत्यादि। चैनल द्वीप और आइल ऑफ मैन जो अलग रियासतें होने के बज़ाए केंद्र शासित या ताज पर निर्भर राज्य (क्राउन डिपेन्डेन्सीज़) हैं वहाँ उन्हें क्रमश: नॉर्मैंडी की ड्यूक व मैन का लॉर्ड की उपाधि मिली हुई है। अन्य शैलियाँ हैं आस्था का रखवाला और लंकास्टर के ड्यूक। महारानी से बात करते हुए या उन्हें संबोधित करते हुए उन्हें योर मैजेस्टी और उसके बाद मैम कहा जाता है।



बेनिटो मुसोलिनी
बेनितो मुसोलिनी (२९जुलाई, १८८२ - २८ अप्रैल १९४५) इटली का एक राजनेता था जिसने राष्ट्रीय फासिस्ट पार्टी का नेतृत्व किया। वह फासीवाद के दर्शन की नींव रखने वालों में से प्रमुख व्यक्ति था। उसने दूसरे विश्वयुद्ध में एक्सिस समूह में मिलकर युद्ध कीया। वे हिटलर के निकटतम राजनीतिज्ञ थे। इनका जीवन अवसरवाद, आवारापन और प्रतिभा के मिश्रण से बना कहा गया है। उनकी गोली मारकर हत्या की गयी।फासीवाद का नेतृत्व किया था। जनरल फ्रेंको की सहायता की थी।
प्रारंभिक जीवन
मुसोलिनी का जन्म 1882 की 29 जुलाई को इटली के प्रिदाप्यो नामक गाँव में हुआ था। अठारह वर्ष की अवस्था में ये एक पाठशाला में अध्यापक बने। 19 साल की उम्र में बेनितो भागकर स्विटजरलैंड चले गए। वहाँ वे मजदूरी करते और साथ ही रात को समाजवादियों से मिलते-जुलते और समाजवाद का अध्ययन करते। वहाँ से लौटकर कुछ समय तक सेना में कार्य किया। तदुपरांत घर लौटकर उन्होंने समाजवादी आंदोलन में भाग लेना जारी रखा और साथ ही वे पत्रकारिता में लग गए। 1912 तक वे समाजवादी दल के मुखपत्र "आवांति" के संपादक बन गए।
प्रथम विश्व युद्ध में फासीवाद और सेवा की शुरुआत
1914 में प्रथम महायुद्ध छिड़ने के साथ मुसोलिनि ने समाजवादियों की तरह यह मानने से इनकार किया कि इटली को निष्पक्ष रहना चाहिए। वे चाहते थे कि इटली ब्रिटेन और फ्रांस के पक्ष में लड़ाई में उतरे। इस कारण उन्हें "आवांति" के संपादक पद से अलग होना पड़ा और वे दल से निकाल दिए गए।
1919 के 23 मार्च को मुसोलिनि ने अपने ढंग से राजनीति में एक नए संगठन को जन्म दिया। इस दल का नाम था "फासी-दि-कंबात्तिमेंती"। इसमें उन्होंने उन्हीं लोगों को लिया जो 1914 में उनके विचार के थे। इसमें मुख्यत: भूतपूर्व सैनिक आए। देश इस प्रकार के कार्यक्रम के लिए तैयार था क्योंकि समाजवादी कमजोर थे, भूतपूर्व सैनिकों में बेकारी फैल गई थी, भ्रष्टाचार बढ़ गया था, राष्ट्रीयता का जोर हो रहा था और लोगों में अंतरराष्ट्रीय समाजवाद के प्रति अनास्था उत्पन्न हो गई थी। मुसोलिनि धीरे-धीरे शक्तिशाली होते गए और एक चतुर अवसरवादी होने के कारण सभी अवसरों से वे लाभ उठाते रहे, यहाँ तक कि फासिस्टों ने रोम पर 30 अक्टूबर 1922 को कब्जा कर लिया। सरकारी सेना के तटस्थ हो जाने से यह संभव हुआ।
रोम पर आक्रमण
२७ और २८ अक्टूबर १९२२, लगभग ३०,००० फासिस्ट 'ब्लैकशिरटस' रोम में इखट्टा होकर प्रधान मंत्री लुइगी फैटा के इस्तीफा और एक नए फासिस्ट सरकार का निर्माण करना मांग रहे थे. २८ अक्टूबर के सुबह में राजा विक्टर एम्मानुएल तृतीय ने सरकार के फ़ौजी कानून का निवेदन अस्वीकार किया, जिसके कारण लुइगी फैटा ने प्रधान मंत्री का पद इस्तीफा किया और बेनिटो मुसोलिी से नई सरकार बनाने का निवेदन किया.
द्वितीय विश्व युद्ध
मुसोलिनि ने 1935 में अबीसीनिया पर हमला किया और कहा जा सकता है कि यहीं से द्वितीय महायुद्ध का प्रारंभ हुआ। अंतरराष्ट्रीय क्षेत्र में हिटलर और मुसोलिनि का गठबंधन हो चुका था और जब द्वितीय महायुद्ध छिड़ा तो हिटलर और मुसोलिनि यूरोप में एक तरफ थे और दूसरी तरफ ब्रिटेन तथा फ्रांस। क्रमश: इसमें और भी शक्तियाँ आती गईं। पहले हिटलर की विजय हुई, फिर फासिस्टों की पराजय शुरू हुई।
पराजयों के कारण 25 जुलाई 1943 तक ऐसी स्थिति हो गई कि मुसोलिनि को प्रधान मंत्री पद से इस्तीफा देना पड़ा और वे हिरासत में ले लिए गए। पर सितंबर में ही हिटलर ने उन्हें छुड़ाया और वे उत्तर इटली में एक कठपुतली राज्य के प्रधान के रूप में स्थापित किए गए।
इसके बाद भी फासिस्ट हारते ही चले गए और 26 अप्रैल 1945 को मित्र सेनाएँ इटली पहुँच गईं। देश के गुप्त प्रतिरोधकारियों ने इनका साथ दिया। उसी दिन मुसोलिनि स्विट्जरलैंड भागने की चेष्टा करते हुए प्रतिरोधकारियों द्वारा पकड़ लिए गए और 28 अप्रैल 1945 को उन्हें मृत्युदंड दिया गया।



अकबर
जलाल उद्दीन मोहम्मद अकबर  (१५ अक्तूबर, १५४२-२७ अक्तूबर, १६०५)  तैमूरी वंशावली के मुगल वंश का तीसरा शासक था। अकबर को अकबर-ऐ-आज़म (अर्थात अकबर महान), शहंशाह अकबर, महाबली शहंशाह के नाम से भी जाना जाता है। सम्राट अकबर मुगलसाम्राज्य के संस्थापक जहीरुद्दीन मुहम्मद बाबर का पौत्र और नासिरुद्दीन हुमायूं एवं हमीदा बानो का पुत्र था। बाबर का वंश तैमूर और मंगोल नेता चंगेज खां से संबंधित था अर्थात उसके वंशज तैमूर लंग के खानदान से थे और मातृपक्ष का संबंध चंगेज खां से था। अकबर के शासन के अंत तक १६०५ में मुगल साम्राज्य में उत्तरी और मध्य भारत के अधिकाश भाग सम्मिलित थे और उस समय के सर्वाधिक शक्तिशाली साम्राज्यों में से एक था। बादशाहों में अकबर ही एक ऐसा बादशाह था, जिसे हिन्दू मुस्लिम दोनों वर्गों का बराबर प्यार और सम्मान मिला। उसने हिन्दू-मुस्लिम संप्रदायों के बीच की दूरियां कम करने के लिए दीन-ए-इलाहीनामक धर्म की स्थापना की। उसका दरबार सबके लिए हर समय खुला रहता था। उसके दरबार में मुस्लिम सरदारों की अपेक्षा हिन्दू सरदार अधिक थे। अकबर ने हिन्दुओं पर लगने वाला जज़िया ही नहीं समाप्त किया, बल्कि ऐसे अनेक कार्य किए जिनके कारण हिन्दू और मुस्लिम दोनों उसके प्रशंसक बने। अकबर मात्र तेरह वर्ष की आयु में अपने पिता नसीरुद्दीन मुहम्मद हुमायुं की मृत्यु उपरांत दिल्ली की राजगद्दी पर बैठा था। अपने शासन काल में उसने शक्तिशाली पश्तून वंशज शेरशाह सूरी के आक्रमण बिल्कुल बंद करवा दिये थे, साथ ही पानीपत के द्वितीय युद्ध में नवघोषित हिन्दू राजा हेमू को पराजित किया था। अपने साम्राज्य के गठन करने और उत्तरी और मध्य भारत के सभी क्षेत्रों को एकछत्र अधिकार में लाने में अकबर को दो दशक लग गये थे। उसका प्रभाव लगभग पूरे भारतीय उपमहाद्वीप पर था और इस क्षेत्र के एक बड़े भूभाग पर सम्राट के रूप में उसने शासन किया। सम्राट के रूप में अकबर ने शक्तिशाली और बहुल हिन्दू राजपूत राजाओं से राजनयिक संबंध बनाये और उनके यहाँ विवाह भी किये।
अकबर के शासन का प्रभाव देश की कला एवं संस्कृति पर भी पड़ा। उसने चित्रकारी आदि ललित कलाओं में काफ़ी रुचि दिखाई और उसके प्रासाद की भित्तियाँ सुंदर चित्रों व नमूनों से भरी पड़ी थीं। मुगल चित्रकारी का विकास करने के साथ साथ ही उसने यूरोपीय शैली का भी स्वागत किया। उसे साहित्य में भी रुचि थी और उसने अनेक संस्कृत पाण्डुलिपियों व ग्रन्थों का फारसी में तथा फारसी ग्रन्थों का संस्कृत व हिन्दी में अनुवाद भी करवाया था। अनेक फारसी संस्कृति से जुड़े चित्रों को अपने दरबार की दीवारों पर भी बनवाया। अपने आरंभिक शासन काल में अकबर की हिन्दुओं के प्रति सहिष्णुता नहीं थी, किन्तु समय के साथ-साथ उसने अपने आप को बदला और हिन्दुओं सहित अन्य धर्मों में बहुत रुचि दिखायी। उसने हिन्दू राजपूत राजकुमारियों से वैवाहिक संबंध भी बनाये।अकबर के दरबार में अनेक हिन्दू दरबारी, सैन्य अधिकारी व सामंत थे। उसने धार्मिक चर्चाओं व वाद-विवाद कार्यक्रमों की अनोखी शृंखला आरंभ की थी, जिसमें मुस्लिम आलिम लोगों की जैन, सिख, हिन्दु, चार्वाक, नास्तिक, यहूदी, पुर्तगाली एवं कैथोलिक ईसाई धर्मशस्त्रियों से चर्चाएं हुआ करती थीं। उसके मन में इन धार्मिक नेताओं के प्रति आदर भाव था, जिसपर उसकी निजि धार्मिक भावनाओं का किंचित भी प्रभाव नहीं पड़ता था। उसने आगे चलकर एक नये धर्म दीन-ए-इलाहीकी भी स्थापना की, जिसमें विश्व के सभी प्रधान धर्मों की नीतियों व शिक्षाओं का समावेश था। दुर्भाग्यवश ये धर्म अकबर की मृत्यु के साथ ही समाप्त होता चला गया।
इतने बड़े सम्राट की मृत्यु होने पर उसकी अंत्येष्टि बिना किसी संस्कार के जल्दी ही कर दी गयी। परम्परानुसार दुर्ग में दीवार तोड़कर एक मार्ग बनवाया गया तथा उसका शव चुपचाप सिकंदरा के मकबरे में दफना दिया गया।
जीवन परिचय
नाम
अकबर का जन्म पूर्णिमा के दिन हुआ था इसलिए उनका नाम बदरुद्दीन मोहम्मद अकबर रखा गया था। बद्र का अर्थ होता है पूर्ण चंद्रमा और अकबर उनके नाना शेख अली अकबर जामी के नाम से लिया गया था। कहा जाता है कि काबुल पर विजय मिलने के बाद उनके पिता हुमायूँ ने बुरी नज़र से बचने के लिए अकबर की जन्म तिथि एवं नाम बदल दिए थे।किवदंती यह भी है कि भारत की जनता ने उनके सफल एवं कुशल शासन के लिए अकबर नाम से सम्मानित किया था। अरबी भाषा मे अकबर शब्द का अर्थ "महान" या बड़ा होता है।
आरंभिक जीवन
अकबर का जन्म राजपूत शासक राणा अमरसाल के महल उमेरकोट, सिंध (वर्तमान पाकिस्तान) में २३ नवंबर, १५४२ (हिजरी अनुसार रज्जब, ९४९ के चौथे दिन) हुआ था। यहां बादशाह हुमायुं अपनी हाल की विवाहिता बेगम हमीदा बानो बेगम के साथ शरण लिये हुए थे। इस पुत्र का नाम हुमायुं ने एक बार स्वप्न में सुनाई दिये के अनुसार जलालुद्दीन मोहम्मद रखा। बाबर का वंश तैमूर और मंगोल नेता चंगेज खां से था यानि उसके वंशज तैमूर लंग के खानदान से थे और मातृपक्ष का संबंध चंगेज खां से था। इस प्रकार अकबर की धमनियों में एशिया की दो प्रसिद्ध जातियों, तुर्क और मंगोल के रक्त का सम्मिश्रण था।
हुमायूँ को पश्तून नेता शेरशाह सूरी के कारण फारस में अज्ञातवास बिताना पड़ रहा था।  किन्तु अकबर को वह अपने संग नहीं ले गया वरन रीवां (वर्तमान मध्य प्रदेश) के राज्य के एक ग्राम मुकुंदपुर में छोड़ दिया था। अकबर की वहां के राजकुमार राम सिंह प्रथम से, जो आगे चलकर रीवां का राजा बना, के संग गहरी मित्रता हो गयी थी। ये एक साथ ही पले और बढ़े और आजीवन मित्र रहे। कालांतर में अकबर सफ़ावी साम्राज्य (वर्तमान अफ़गानिस्तान का भाग) में अपने एक चाचा मिर्ज़ा अस्कारी के यहां रहने लगा। पहले वह कुछ दिनों कंधार में और फिर १५४५ से काबुल में रहा। हुमायूँ की अपने छोटे भाइयों से बराबर ठनी ही रही इसलिये चाचा लोगों के यहाँ अकबर की स्थिति बंदी से कुछ ही अच्छी थी। यद्यपि सभी उसके साथ अच्छा व्यवहार करते थे और शायद दुलार प्यार कुछ ज़्यादा ही होता था। किंतु अकबर पढ़ लिख नहीं सका वह केवल सैन्य शिक्षा ले सका। उसका काफी समय आखेट, दौड़ व द्वंद्व, कुश्ती आदि में बीता, तथा शिक्षा में उसकी रुचि नहीं रही। जब तक अकबर आठ वर्ष का हुआ, जन्म से लेकर अब तक उसके सभी वर्ष भारी अस्थिरता में निकले थे जिसके कारण उसकी शिक्षा-दीक्षा का सही प्रबंध नहीं हो पाया था। अब हुमायूं का ध्यान इस ओर भी गया। लगभग नवम्बर, +--9-9 में उसने अकबर की शिक्षा प्रारंभ करने के लिए काबुल में एक आयोजन किया। किंतु ऐन मौके पर अकबर के खो जाने पर वह समारोह दूसरे दिन सम्पन्न हुआ। मुल्ला जादा मुल्ला असमुद्दीन अब्राहीम को अकबर का शिक्षक नियुक्त किया गया। मगर मुल्ला असमुद्दीन अक्षम सिद्ध हुए। तब यह कार्य पहले मौलाना बामजीद को सौंपा गया, मगर जब उन्हें भी सफलता नहीं मिली तो मौलाना अब्दुल कादिर को यह काम सौंपा गया। मगर कोई भी शिक्षक अकबर को शिक्षित करने में सफल न हुआ। असल में, पढ़ने-लिखने में अकबर की रुचि नहीं थी, उसकी रुचि कबूतर बाजी, घुड़सवारी और कुत्ते पालने में अधिक थी। किन्तु ज्ञानोपार्जन में उसकी रुचि सदा से ही थी। कहा जाता है, कि जब वह सोने जाता था, एक व्यक्ति उसे कुछ पढ़ कर सुनाता रह्ता था।[23] समय के साथ अकबर एक परिपक्व और समझदार शासक के रूप में उभरा, जिसे कला, स्थापत्य, संगीत और साहित्य में गहरी रुचि रहीं।
राजतिलक
शेरशाह सूरी के पुत्र इस्लाम शाह के उत्तराधिकार के विवादों से उत्पन्न अराजकता का लाभ उठा कर हुमायूँ ने १५५५ में दिल्ली पर पुनः अधिकार कर लिया। इसमें उसकी सेना में एक अच्छा भाग फारसी सहयोगी ताहमस्प प्रथम का रहा। इसके कुछ माह बाद ही ४८ वर्ष की आयु में ही हुमायूँ का आकस्मिक निधन अपने पुस्तकालय की सीढ़ी से भारी नशे की हालात में गिरने के कारण हो गया। तब अकबर के संरक्षक बैरम खां ने साम्राज्य के हित में इस मृत्यु को कुछ समय के लिये छुपाये रखा और अकबर को उत्तराधिकार हेतु तैयार किया। १४ फ़रवरी, १५५६ को अकबर का राजतिलक हुआ। ये सब मुगल साम्राज्य से दिल्ली की गद्दी पर अधिकार की वापसी के लिये सिकंदर शाह सूरी से चल रहे युद्ध के दौरान ही हुआ। १३ वर्षीय अकबर का कलनौर, पंजाब में सुनहरे वस्त्र तथा एक गहरे रंग की पगड़ी में एक नवनिर्मित मंच पर राजतिलक हुआ। ये मंच आज भी बना हुआ है। उसे फारसी भाषा में सम्राट के लिये शब्द शहंशाह से पुकारा गया। वयस्क होने तक उसका राज्य बैरम खां के संरक्षण में चला।
राज्य का विस्तार
खोये हुए राज्य को पुनः प्राप्त करने के लिये अकबर के पिता हुमायूँ के अनवरत प्रयत्न अंततः सफल हुए और वह सन् १५५५ में हिंदुस्तान पहुँच सका किंतु अगले ही वर्ष सन् १५५६ में राजधानी दिल्ली में उसकी मृत्यु हो गई और गुरदासपुर के कलनौर नामक स्थान पर १४ वर्ष की आयु में अकबर का राजतिलक हुआ। अकबर का संरक्षक बैराम खान को नियुक्त किया गया जिसका प्रभाव उस पर १५६० तक रहा। तत्कालीन मुगल राज्य केवल काबुल से दिल्ली तक ही फैला हुआ था। इसके साथ ही अनेक समस्याएं भी सिर उठाये खड़ी थीं। १५६३ में शम्सुद्दीन अतका खान की हत्या पर उभरा जन आक्रोश, १५६४-६५ के बीच उज़बेक विद्रोह और १५६६-६७ में मिर्ज़ा भाइयों का विद्रोह भी था, किंतु अकबर ने बड़ी कुशलता से इन समस्याओं को हल कर लिया। अपनी कल्पनाशीलता से उसने अपने सामंतों की संख्या बढ़ाई। इसी बीच १५६६ में महाम अंका नामक उसकी धाय के बनवाये मदरसे (वर्तमान पुराने किले परिसर में) से शहर लौटते हुए अकबर पर तीर से एक जानलेवा हमला हुआ, जिसे अकबर ने अपनी फुर्ती से बचा लिया, हालांकि उसकी बांह में गहरा घाव हुआ। इस घटना के बाद अकबर की प्रशसन शैली में कुछ बदलाव आया जिसके तहत उसने शासन की पूर्ण बागडोर अपने हाथ में ले ली। इसके फौरन बाद ही हेमु के नेतृत्व में अफगान सेना पुनः संगठित होकर उसके सम्मुख चुनौती बनकर खड़ी थी। अपने शासन के आरंभिक काल में ही अकबर यह समझ गया कि सूरी वंश को समाप्त किए बिना वह चैन से शासन नहीं कर सकेगा। इसलिए वह सूरी वंश के सबसे शक्तिशाली शासक सिकंदर शाह सूरी पर आक्रमण करने पंजाब चल पड़ा।
दिल्ली की सत्ता-बदल
दिल्ली का शासन उसने मुग़ल सेनापति तारदी बैग खान को सौंप दिया। सिकंदर शाह सूरी अकबर के लिए बहुत बड़ा प्रतिरोध साबित नही हुआ। कुछ प्रदेशो मे तो अकबर के पहुंचने से पहले ही उसकी सेना पीछे हट जाती थी। अकबर की अनुपस्थिति मे हेमू विक्रमादित्य ने दिल्ली और आगरा पर आक्रमण कर विजय प्राप्त की। ६ अक्तूबर १५५६ को हेमु ने स्वयं को भारत का महाराजा घोषित कर दिया। इसी के साथ दिल्ली मे हिंदू राज्य की पुनः स्थापना हुई।
सत्ता की वापसी
दिल्ली की पराजय का समाचार जब अकबर को मिला तो उसने तुरन्त ही बैरम खान से परामर्श कर के दिल्ली की तरफ़ कूच करने का इरादा बना लिया। अकबर के सलाहकारो ने उसे काबुल की शरण में जाने की सलाह दी। अकबर और हेमु की सेना के बीच पानीपत मे युद्ध हुआ। यह युद्ध पानीपत का द्वितीय युद्ध के नाम से प्रसिद्ध है। संख्या में कम होते हुए भी अकबर ने इस युद्ध मे विजय प्राप्त की। इस विजय से अकबर को १५०० हाथी मिले जो मनकोट के हमले में सिकंदर शाह सूरी के विरुद्ध काम आए। सिकंदर शाह सूरी ने आत्मसमर्पण कर दिया और अकबर ने उसे प्राणदान दे दिया।
चहुँओर विस्तार
दिल्ली पर पुनः अधिकार जमाने के बाद अकबर ने अपने राज्य का विस्तार करना शुरू किया और मालवा को १५६२ में, गुजरात को १५७२ में, बंगाल को १५७४ में, काबुल को १५८१ में, कश्मीर को १५८६ में और खानदेश को १६०१ में मुग़ल साम्राज्य के अधीन कर लिया। अकबर ने इन राज्यों में एक एक राज्यपाल नियुक्त किया। अकबर यह नही चाहता था की मुग़ल साम्राज्य का केन्द्र दिल्ली जैसे दूरस्थ शहर में हो; इसलिए उसने यह निर्णय लिया की मुग़ल राजधानी को फतेहपुर सीकरी ले जाया जाए जो साम्राज्य के मध्य में थी। कुछ ही समय के बाद अकबर को राजधानी फतेहपुर सीकरी से हटानी पड़ी। कहा जाता है कि पानी की कमी इसका प्रमुख कारण था। फतेहपुर सीकरी के बाद अकबर ने एक चलित दरबार बनाया जो कि साम्राज्य भर में घूमता रहता था इस प्रकार साम्राज्य के सभी कोनो पर उचित ध्यान देना सम्भव हुआ। सन १५८५ में उत्तर पश्चिमी राज्य के सुचारू राज पालन के लिए अकबर ने लाहौर को राजधानी बनाया। अपनी मृत्यु के पूर्व अकबर ने सन १५९९ में वापस आगरा को राजधानी बनाया और अंत तक यहीं से शासन संभाला।
प्रशासन
सन् १५६० में अकबर ने स्वयं सत्ता संभाल ली और अपने संरक्षक बैरम खां को निकाल बाहर किया। अब अकबर के अपने हाथों में सत्ता थी लेकिन अनेक कठिनाइयाँ भी थीं। जैसे - शम्सुद्दीन अतका खान की हत्या पर उभरा जन आक्रोश (१५६३), उज़बेक विद्रोह (१५६४-६५) और मिर्ज़ा भाइयों का विद्रोह (१५६६-६७) किंतु अकबर ने बड़ी कुशलता से इन समस्याओं को हल कर लिया। अपनी कल्पनाशीलता से उसने अपने सामंतों की संख्या बढ़ाई। सन् १५६२ में आमेर के शासक से उसने समझौता किया - इस प्रकार राजपूत राजा भी उसकी ओर हो गये। इसी प्रकार उसने ईरान से आने वालों को भी बड़ी सहायता दी। भारतीय मुसलमानों को भी उसने अपने कुशल व्यवहार से अपनी ओर कर लिया। धार्मिक सहिष्णुता का उसने अनोखा परिचय दिया - हिन्दू तीर्थ स्थानों पर लगा कर जज़िया हटा लिया गया (सन् १५६३)। इससे पूरे राज्यवासियों को अनुभव हो गया कि वह एक परिवर्तित नीति अपनाने में सक्षम है। इसके अतिरिक्त उसने जबर्दस्ती युद्धबंदियो का धर्म बदलवाना भी बंद करवा दिया।
मुद्रा
अकबर ने अपने शासनकाल में ताँबें, चाँदी एवं सोनें की मुद्राएँ प्रचलित की। इन मुद्राओं के पृष्ठ भाग में सुंदर इस्लामिक छपाई हुआ करती थी। अकबर ने अपने काल की मुद्राओ में कई बदलाव किए। उसने एक खुली टकसाल व्यवस्था की शुरुआत की जिसके अन्दर कोई भी व्यक्ति अगर टकसाल शुल्क देने मे सक्षम था तो वह किसी दूसरी मुद्रा अथवा सोने से अकबर की मुद्रा को परिवर्तित कर सकता था। अकबर चाहता था कि उसके पूरे साम्राज्य में समान मुद्रा चले।
राजधानी स्थानांतरण
पानीपत का द्वितीय युद्ध होने के बाद हेमू को मारकर दिल्ली पर अकबर ने पुनः अधिकार किया। इसके बाद उसने अपने राज्य का विस्तार करना शुरू किया और मालवाको १५६२ में, गुजरात को १५७२ में, बंगाल को १५७४ में, काबुल को १५८१ में, कश्मीर को १५८६ में और खानदेश(वर्तमान बुढ़हानपुर, महाराष्ट्र का भाग) को १६०१ में मुग़ल साम्राज्य के अधीन कर लिया। अकबर ने इन राज्यों में प्रशासन संभालने हेतु एक-एक राज्यपाल नियुक्त किया। उसे राज संभालने के लिये दिल्ली कई स्थानों से दूर लगा और ये प्रतीत हुआ कि इससे प्रशासन में समस्या आ सकती है, अतः उसने निर्णय लिया की मुग़ल राजधानी को आगरा के निकट फतेहपुर सीकरी ले जाया जाए जो साम्राज्य के लगभग मध्य में थी। एक पुराने बसे ग्राम सीकरी पर अकबर ने नया शहर बनवाया जिसे अपनी जीत यानि फतह की खुशी में फतेहाबाद या फतेहपुर नाम दिया गया। जल्दी ही इसे पूरे वर्तमान नाम फतेहपुर सीकरी से बुलाया जाने लगा। यहां के अधिकांश निर्माण उन १४ वर्षों के ही हैं, जिनमें अकबर ने यहां निवास किया। शहर में शाही उद्यान, आरामगाहें, सामंतों व दरबारियों के लिये आवास तथा बच्चों के लिये मदरसे बनवाये गए। ब्लेयर और ब्लूम के अनुसार शहर के अंदर इमारतें दो प्रमुख प्रकार की हैं- सेवा इमारतें, जैसे कारवांसेरी, टकसाल, निर्माणियां, बड़ा बाज़ार (चहर सूक) जहां दक्षिण-पश्चिम/उत्तर पूर्व अक्ष के लम्बवत निर्माण हुए हैं और दूसरा शाही भाग, जिसमें भारत की सबसे बड़ी सामूहिक मस्जिद है, साथ ही आवासीय तथा प्रशासकीय इमारते हैं जिसे दौलतखाना कहते हैं। ये पहाड़ी से कुछ कोण पर स्थित हैं तथा किबला के साथ एक कोण बनाती हैं।
किन्तु ये निर्णय सही सिद्ध नहीं हुआ और कुछ ही समय के बाद अकबर को राजधानी फतेहपुर सीकरी से हटानी पड़ी। इसके पीछे पानी की कमी प्रमुख कारण था। फतेहपुर सीकरी के बाद अकबर ने एक चलित दरबार की रचना की जो पूरे साम्राज्य में घूमता रहता था और इस प्रकार साम्राज्य के सभी स्थानों पर उचित ध्यान देना संभव हुआ। बाद में उसने सन १५८५ में उत्तर पश्चिमी भाग के लिए लाहौर को राजधानी बनाया। मृत्यु के पूर्व अकबर ने सन १५९९ में राजधानी वापस आगरा बनायी और अंत तक यहीं से शासन संभाला।
आगरा शहर का नया नाम दिया गया अकबराबाद जो साम्राज्य की सबसे बड़ा शहर बना। शहर का मुख्य भाग यमुना नदी के पश्चिमी तट पर बसा था। यहां बरसात के पानी की निकासी की अच्छी नालियां-नालों से परिपूर्ण व्यवस्था बनायी गई। लोधी साम्राज्य द्वारा बनवायी गई गारे-मिट्टी से बनी नगर की पुरानी चारदीवारी को तोड़कर १५६५ में नयी बलुआ पत्थर की दीवार बनवायी गई। अंग्रेज़ इतिहासकार युगल ब्लेयर एवं ब्लूम के अनुसार इस लाल दीवार के कारण ही इसका नाम लाल किला पड़ा। वे आगे लिखते हैं कि यह किला पिछले किले के नक्शे पर ही कुछ अर्धवृत्ताकार बना था। शहर की ओर से इसे एक दोहरी सुरक्षा दीवार घेरे है, जिसके बाहर गहरी खाई बनी है। इस दोहरी दीवार में उत्तर में दिल्ली गेट व दक्षिण में अमर सिंह द्वार बने हैं। ये दोनों द्वार अपने धनुषाकार मेहराब-रूपी आलों व बुर्जों तथा लाल व सफ़ेद संगमर्मर पर नीली ग्लेज़्ड टाइलों द्वारा अलंकरण से ही पहचाने जाते हैं। वर्तमान किला अकबर के पौत्र शाहजहां द्वारा बनवाया हुआ है। इसमें दक्षिणी ओर जहांगीरी महल और अकबर महल हैं।
नीतियां
विवाह संबंध
आंबेर के कछवाहा राजपूत राज भारमल ने अकबर के दरबार में अपने राज्य संभालने के कुछ समय बाद ही प्रवेश पाया था। इन्होंने अपनी राजकुमारी हरखा बाई का विवाह अकबर से करवाना स्वीकार किया।  विवाहोपरांत मुस्लिम बनी और मरियम-उज़-ज़मानी कहलायी। उसे राजपूत परिवार ने सदा के लिये त्याग दिया और विवाह के बाद वो कभी आमेर वापस नहीं गयी। उसे विवाह के बाद आगरा या दिल्ली में कोई महत्त्वपूर्ण स्थान भी नहीं मिला था, बल्कि भरतपुर जिले का एक छोटा सा गांव मिला था। उसकी मृत्यु १६२३ में हुई थी। उसके पुत्र जहांगीर द्वारा उसके सम्मान में लाहौर में एक मस्जिद बनवायी गई थी। भारमल को अकबर के दरबार में ऊंचा स्थान मिला था और उसके बाद उसके पुत्र भगवंत दास और पौत्र मानसिंह भी दरबार के ऊंचे सामंत बने रहे। हिन्दू राजकुमारियों को मुस्लिम राजाओं से विवाह में संबंध बनाने के प्रकरण अकबर के समय से पूर्व काफी हुए थे, किन्तु अधिकांश विवाहों के बाद दोनों परिवारों के आपसी संबंध अच्छे नहीं रहे और न ही राजकुमारियां कभी वापस लौट कर घर आयीं। हालांकि अकबर ने इस मामले को पिछले प्रकरणों से अलग रूप दिया, जहां उन रानियों के भाइयों या पिताओं को पुत्रियों या बहनों के विवाहोपरांत अकबर के मुस्लिम ससुराल वालों जैसा ही सम्मान मिला करता था, सिवाय उनके संग खाना खाने और प्रार्थना करने के। उन राजपूतों को अकबर के दरबार में अच्छे स्थान मिले थे। सभी ने उन्हें वैसे ही अपनाया था सिवाय कुछ रूढ़िवादी परिवारों को छोड़कर, जिन्होंने इसे अपमान के रूप में देखा था। अन्य राजपूर रजवाड़ों ने भी अकबर के संग वैवाहिक संबंध बनाये थे, किन्तु विवाह संबंध बनाने की कोई शर्त नहीं थी। दो प्रमुख राजपूत वंश, मेवाड़ के शिशोदिया और रणथंभौर के हाढ़ा वंश इन संबंधों से सदा ही हटते रहे। अकबर के एक प्रसिद्ध दरबारी राजा मानसिंह ने अकबर की ओर से एक हाढ़ा राजा सुर्जन हाढ़ा के पास एक संबंध प्रस्ताव भी लेकर गये, जिसे सुर्जन सिंह ने इस शर्त पर स्वीकार्य किया कि वे अपनी किसी पुत्री का विवाह अकबर के संग नहीं करेंगे। अन्ततः कोई वैवाहिक संबंध नहीं हुए किन्तु सुर्जन को गढ़-कटंग का अधिभार सौंप कर सम्मानित किया गया। अन्य कई राजपूत सामंतों को भी अपने राजाओं का पुत्रियों को मुगलों को विवाह के नाम पर देना अच्छा नहीं लगता था। गढ़ सिवान के राठौर कल्याणदास ने मोटा राजा राव उदयसिंहऔर जहांगीर को मारने की धमकी भी दी थी, क्योंकि उदयसिंह ने अपनी पुत्री जगत गोसाई का विवाह अकबर के पुत्र जहांगीर से करने का निश्चय किया था। अकबर ने ये ज्ञान होने पर शाही फौजों को कल्याणदास पर आक्रमण हेतु भेज दिया। कल्याणदास उस सेना के संग युद्ध में काम आया और उसकी स्त्रियों ने जौहर कर लिया। इन संबंधों का राजनीतिक प्रभाव महत्त्वपूर्ण था। हालांकि कुछ राजपूत स्त्रियों ने अकबर के हरम में प्रवेश लेने पर इस्लाम स्वीकार किया, फिर भी उन्हें पूर्ण धार्मिक स्वतंत्रता थी, साथ ही उनके सगे-संबंधियों को जो हिन्दू ही थे; दरबार में उच्च-स्थान भी मिले थे। इनके द्वारा जनसाधारण की ध्वनि अकबर के दरबार तक पहुंचा करती थी। दरबार के हिन्दू और मुस्लिम दरबारियों के बीच संपर्क बढ़ने से आपसी विचारों का आदान-प्रदान हुआ और दोनों धर्मों में संभाव की प्रगति हुई। इससे अगली पीढ़ी में दोनों रक्तों का संगम था जिसने दोनों संप्रदायों के बीच सौहार्द को भी बढ़ावा दिया। परिणामस्वरूप राजपूत मुगलों के सर्वाधिक शक्तिशाली सहायक बने, राजपूत सैन्याधिकारियों ने मुगल सेना में रहकर अनेक युद्ध किये तथा जीते। इनमें गुजरात का १५७२ का अभियान भी था। अकबर की धार्मिक सहिष्णुता की नीति ने शाही प्रशासन में सभी के लिये नौकरियों और रोजगार के अवसर खोल दिये थे। इसके कारण प्रशासन और भी दृढ़ होता चला गया।
पुर्तगालियों से संबंध
१५५६ में अकबर के गद्दी लेने के समय, पुर्तगालियों ने महाद्वीप के पश्चिमी तट पर बहुत से दुर्ग व निर्माणियाँ (फैक्ट्रियाँ) लगा ली थीं और बड़े स्तर पर उस क्षेत्र में नौवहन और सागरीय व्यापार नियंत्रित करने लगे थे। इस उपनिवेशवाद के चलते अन्य सभी व्यापारी संस्थाओं को पुर्तगालियों की शर्तों के अधीण ही रहना पढ़ता था, जिस पर उस समय के शासकों व व्यापारियों को आपत्ति होने लगीं थीं। मुगल साम्राज्य ने अकबर के राजतिलक के बाद पहला निशाना गुजरात को बनाया और सागर तट पर प्रथम विजय पायी १५७२ में, किन्तु पुर्तगालियों की शक्ति को ध्यान में रखते हुए पहले कुछ वर्षों तक उनसे मात्र फारस की खाड़ी क्षेत्र में यात्रा करने हेतु कर्ताज़ नामक पास लिये जाते रहे। १५७२ में सूरत के अधिग्रहण के समय मुगलों और पुर्तगालियों की प्रथम भेंट हुई और पुर्तगालियों को मुगलों की असली शक्ति का अनुमान हुआ और फलतः उन्होंने युद्ध के बजाय नीति से काम लेना उचित समझा व पुर्तगाली राज्यपाल ने अकबर के निर्देश पर उसे एक राजदूत के द्वारा संधि प्रस्ताव भेजा। अकबर ने उस क्षेत्र से अपने हरम के व अन्य मुस्लिम लोगों द्वारा मक्का को हज की यात्रा को सुरक्षित करने की दृष्टि से प्रस्ताव स्वीकार कर लिया। १५७३ में अकबर ने अपने गुजरात के प्रशासनिक अधिकारियों को एक फरमान जारी किया, जिसमें निकटवर्त्ती दमण में पुर्तगालियों को शांति से रहने दिये जाने का आदेश दिया था। इसके बदले में पुर्तगालियों ने अकबर के परिवार के लिये हज को जाने हेतु पास जारी किये थे।
तुर्कों से संबंध
१५७६ में में अकबर ने याह्या सलेह के नेतृत्व में अपने हरम के अनेक सदस्यों सहित हाजियों का एक बड़ा जत्था हज को भेजा। ये जत्था दो पोतों में सूरत से जेद्दाहबंदरगाह पर १५७७ में पहुंचा और मक्का और मदीना को अग्रसर हुआ।[51] १५७७ से १५८० के बीच चार और कारवां हज को रवाना हुआ, जिनके साथ मक्का व मदीना के लोगों के लिये भेंटें व गरीबों के लिये सदके थे। ये यात्री समाज के आर्थिक रूप से निचले वर्ग के थे और इनके जाने से उन शहरों पर आर्थिक भार बढ़ा। तब तुर्क प्रशासन ने इनसे घर लौट जाने का निवेदन किया, जिस पर हरम की स्त्रियां तैयार न हुईं। काफी विवाद के बाद उन्हें विवश होकर लौटना पढ़ा। अदन के राज्यपाल को १५८० में आये यात्रियों की बड़ी संख्या देखकर बढ़ा रोष हुआ और उसने लौटते हुए मुगलों का यथासंभव अपमान भी किया। इन प्रकरणों के कारण अकबर को हाजियों की यात्राओं पर रोक लगानी पड़ी। १५८४ के बाद अकबर ने यमन के साम्राज्य के अधीनस्थ अदन के बंदरगाह पर पुर्तगालियों की मदद से चढ़ाई करने की योजना बनायी। पुर्तगालियों से इस बारे में योजना बनाने हेतु एक मुगल दूत गोआ में अक्तूबर १५८४ से स्थायी रूप से तैनात किया गया। १५८७ में एक पुर्तगाली टुकड़ी ने यमन पर आक्रमण भी किया किन्तु तुर्क नौसेना द्वारा हार का सामना करना पड़ा। इसके बाद मुगल-पुर्तगाली गठबंधन को भी धक्का पहुंचा क्योंकि मुगल जागीरदारों द्वारा जंज़ीरा में पुर्तगालियों पर लगातार दबाव डाला जा रहा था।
धर्म
अकबर एक मुसलमान था, पर दूसरे धर्म एवं संप्रदायों के लिए भी उसके मन में आदर था। जैसे-जैसे अकबर की आयु बदती गई वैसे-वैसे उसकी धर्म के प्रति रुचि बढ़ने लगी। उसे विशेषकर हिंदू धर्म के प्रति अपने लगाव के लिए जाना जाता हैं। उसने अपने पूर्वजो से विपरीत कई हिंदू राजकुमारियों से शादी की। इसके अलावा अकबर ने अपने राज्य में हिन्दुओ को विभिन्न राजसी पदों पर भी आसीन किया जो कि किसी भी भूतपूर्व मुस्लिम शासक ने नही किया था। वह यह जान गया था कि भारत में लम्बे समय तक राज करने के लिए उसे यहाँ के मूल निवासियों को उचित एवं बराबरी का स्थान देना चाहिये।
हिन्दू धर्म पर प्रभाव
हिन्दुओं पर लगे जज़िया १५६२ में अकबर ने हटा दिया, किंतु १५७५ में मुस्लिम नेताओं के विरोध के कारण वापस लगाना पड़ा, हालांकि उसने बाद में नीतिपूर्वक वापस हटा लिया। जज़िया कर गरीब हिन्दुओं को गरीबी से विवश होकर इस्लाम की शरण लेने के लिए लगाया जाता था। यह मुस्लिम लोगों पर नहीं लगाया जाता था। इस कर के कारण बहुत सी गरीब हिन्दू जनसंख्या पर बोझ पड़ता था, जिससे विवश हो कर वे इस्लाम कबूल कर लिया करते थे। फिरोज़ शाह तुगलक ने बताया है, कि कैसे जज़िया द्वारा इस्लाम का प्रसार हुआ था।
अकबर द्वारा जज़िया और हिन्दू तीर्थों पर लगे कर हटाने के सामयिक निर्णयों का हिन्दुओं पर कुछ खास प्रभाव नहीं पड़ा, क्योंकि इससे उन्हें कुछ खास लाभ नहीं हुआ, क्योंकि ये कुछ अंतराल बाद वापस लगा दिए गए। अकबर ने बहुत से हिन्दुओं को उनकी इच्छा के विरुद्ध भी इस्लाम ग्रहण करवाया था इसके अलावा उसने बहुत से हिन्दू तीर्थ स्थानों के नाम भी इस्लामी किए, जैसे १५८३ में प्रयागराज को इलाहाबाद  किया गया। अकबर के शासनकाल में ही उसके एक सिपहसालार हुसैन खान तुक्रिया ने हिन्दुओं को बलपूर्वक भेदभाव दर्शक बिल्ले उनके कंधों और बांहों पर लगाने को विवश किया था।
ज्वालामुखी मंदिर के संबंध में एक कथा काफी प्रचलित है। यह १५४२ से १६०५ के मध्य का ही होगा तभी अकबर दिल्ली का राजा था। ध्यानुभक्त माता जोतावाली का परम भक्त था। एक बार देवी के दर्शन के लिए वह अपने गांववासियो के साथ ज्वालाजी के लिए निकला। जब उसका काफिला दिल्ली से गुजरा तो मुगल बादशाह अकबर के सिपाहियों ने उसे रोक लिया और राजा अकबर के दरबार में पेश किया। अकबर ने जब ध्यानु से पूछा कि वह अपने गांववासियों के साथ कहां जा रहा है तो उत्तर में ध्यानु ने कहा वह जोतावाली के दर्शनो के लिए जा रहे है। अकबर ने कहा तेरी मां में क्या शक्ति है ? और वह क्या-क्या कर सकती है ? तब ध्यानु ने कहा वह तो पूरे संसार की रक्षा करने वाली हैं। ऐसा कोई भी कार्य नही है जो वह नहीं कर सकती है। अकबर ने ध्यानु के घोड़े का सर कटवा दिया और कहा कि अगर तेरी मां में शक्ति है तो घोड़े के सर को जोड़कर उसे जीवित कर दें। यह वचन सुनकर ध्यानु देवी की स्तुति करने लगा और अपना सिर काट कर माता को भेट के रूप में प्रदान किया। माता की शक्ति से घोड़े का सर जुड गया। इस प्रकार अकबर को देवी की शक्ति का एहसास हुआ। बादशाह अकबर ने देवी के मंदिर में सोने का छत्र भी चढाया। किन्तु उसके मन मे अभिमान हो गया कि वो सोने का छत्र चढाने लाया है, तो माता ने उसके हाथ से छत्र को गिरवा दिया और उसे एक अजीब (नई) धातु का बना दिया जो आज तक एक रहस्य है। यह छत्र आज भी मंदिर में मौजूद है।
इतिहासकार दशरथ शर्मा बताते हैं, कि हम अकबर को उसके दरबार के इतिहास और वर्णनों जैसे अकबरनामा, आदि के अनुसार महान कहते हैं। यदि कोई अन्य उल्लेखनीय कार्यों की ओर देखे, जैसे दलपत विलास, तब स्पष्ट हो जाएगा कि अकबर अपने हिन्दू सामंतों से कितना अभद्र व्यवहार किया करता था। अकबर के नवरत्नराजा मानसिंह द्वारा विश्वनाथ मंदिर के निर्माण को अकबर की अनुमति के बाद किए जाने के कारण हिन्दुओं ने उस मंदिर में जाने का बहिष्कार कर दिया। कारण साफ था, कि राजा मानसिंह के परिवार के अकबर से वैवाहिक संबंध थे। अकबर के हिन्दू सामंत उसकी अनुमति के बगैर मंदिर निर्माण तक नहीं करा सकते थे। बंगाल में राजा मानसिंह ने एक मंदिर का निर्माण बिना अनुमति के आरंभ किया, तो अकबर ने पता चलने पर उसे रुकवा दिया और १५९५ में उसे मस्जिद में बदलने के आदेश दिए।
अकबर के लिए आक्रोश की हद एक घटना से पता चलती है। हिन्दू किसानों के एक नेता राजा राम ने अकबर के मकबरे, सिकंदरा, आगरा को लूटने का प्रयास किया, जिसे स्थानीय फ़ौजदार, मीर अबुल फजल ने असफल कर दिया। इसके कुछ ही समय बाद १६८८ में राजा राम सिकंदरा में दोबारा प्रकट हुआ और शाइस्ता खां के आने में विलंब का फायदा उठाते हुए, उसने मकबरे पर दोबारा सेंध लगाई और बहुत से बहुमूल्य सामान, जैसे सोने, चाँदी, बहुमूल्य कालीन, चिराग, इत्यादि लूट लिए, तथा जो ले जा नहीं सका, उन्हें बर्बाद कर गया। राजा राम और उसके आदमियों ने अकबर की अस्थियों को खोद कर निकाल लिया एवं जला कर भस्म कर दिया, जो कि मुस्लिमों के लिए घोर अपमान का विषय था।
हिंदु धर्म से लगाव
बाद के वर्षों में अकबर को अन्य धर्मों के प्रति भी आकर्षण हुआ। अकबर का हिंदू धर्म के प्रति लगाव केवल मुग़ल साम्राज्य को ठोस बनाने के ही लिए नही था वरन उसकी हिंदू धर्म में व्यक्तिगत रुचि थी। हिंदू धर्म के अलावा अकबर को शिया इस्लाम एवं ईसाई धर्म में भी रुचि थी। ईसाई धर्म के मूलभूत सिद्धांत जानने के लिए उसने एक बार एक पुर्तगाली ईसाई धर्म प्रचारक को गोआ से बुला भेजा था। अकबर ने दरबार में एक विशेष जगह बनवाई थी जिसे इबादत-खाना (प्रार्थना-स्थल) कहा जाता था, जहाँ वह विभिन्न धर्मगुरुओं एवं प्रचारकों से धार्मिक चर्चाएं किया करता था। उसका यह दूसरे धर्मों का अन्वेषण कुछ मुस्लिम कट्टरपंथी लोगों के लिए असहनीय था। उन्हे लगने लगा था कि अकबर अपने धर्म से भटक रहा है। इन बातों में कुछ सच्चाई भी थी, अकबर ने कई बार रुढ़िवादी इस्लाम से हट कर भी कुछ फैसले लिए, यहाँ तक कि १५८२ में उसने एक नये संप्रदाय की ही शुरुआत कर दी जिसे दीन-ए-इलाही यानी ईश्वर का धर्म कहा गया।
सुलह-ए-कुल
दीन-ए-इलाही नाम से अकबर ने १५८२ में एक नया धर्म बनाया जिसमें सभी धर्मो के मूल तत्वों को डाला, इसमे प्रमुखतः हिंदू एवं इस्लाम धर्म थे। इनके अलावा पारसी, जैन एवं ईसाई धर्म के मूल विचारों को भी सम्मिलित किया। हालांकि इस धर्म के प्रचार के लिए उसने कुछ अधिक उद्योग नहीं किये केवल अपने विश्वस्त लोगो को ही इसमे सम्मिलित किया। कहा जाता हैं कि अकबर के अलावा केवल राजा बीरबल ही मृत्यु तक इस के अनुयायी थे। दबेस्तान-ए-मजहब के अनुसार अकबर के पश्चात केवल १९ लोगो ने इस धर्म को अपनाया।  कालांतर में अकबर ने एक नए पंचांग की रचना की जिसमे कि उसने एक ईश्वरीय संवत को आरम्भ किया जो उसके ही राज्याभिषेक के दिन से प्रारम्भ होता था। उसने तत्कालीन सिक्कों के पीछे ‘‘अल्लाह-ओ-अकबर’’ लिखवाया जो अनेकार्थी शब्द था। अकबर का शाब्दिक अर्थ है "महान" और ‘‘अल्लाह-ओ-अकबर’’ शब्द के दो अर्थ हो सकते थे "अल्लाह महान हैं " या "अकबर ही अल्लाह हैं"। दीन-ए-इलाही सही मायनो में धर्म न होकर एक आचार संहिता के समान था। इसमे भोग, घमंड, निंदा करना या दोष लगाना वर्जित थे एवं इन्हे पाप कहा गया। दया, विचारशीलता और संयम इसके आधार स्तम्भ थे।
यह तर्क दिया गया है कि दीन-ए-इलैही का एक नया धर्म होने का सिद्धांत गलत धारणा है, जो कि बाद में ब्रिटिश इतिहासकारों द्वारा अबुल फजल के कार्यों के गलत अनुवाद के कारण पैदा हुआ था। हालांकि, यह भी स्वीकार किया जाता है कि सुलह-ए-कुल की नीति, जिसमें दीन-ई-इलैही का सार था, अकबर ने केवल धार्मिक उद्देश्यों के लिए नहीं बल्कि सामान्य शाही प्रशासनिक नीति का एक भाग के रूप में अपनाया था। इसने अकबर की धार्मिक सहानुभूति की नीति का आधार बनाया। 1605 में अकबर की मौत के समय उनके मुस्लिम विषयों में असंतोष का कोई संकेत नहीं था, और अब्दुल हक जैसे एक धर्मशास्त्री की धारणा थी कि निकट संबंध बने रहे।
अकबर के नवरत्न
निरक्षर होते हुई भी अकबर को कलाकारों एवं बुद्धिजीवियो से विशेष प्रेम था। उसके इसी प्रेम के कारण अकबर के दरबार में नौ (९) अति गुणवान दरबारी थे जिन्हें अकबर के नवरत्न के नाम से भी जाना जाता है।[78][79]
•	अबुल फजल (१५५१ - १६०२) ने अकबर के काल को कलमबद्ध किया था। उसने अकबरनामा की भी रचना की थी। इसने ही आइन-ए-अकबरी भी रचा था।
•	फैजी (१५४७ - १५९५) अबुल फजल का भाई था। वह फारसी में कविता करता था। राजा अकबर ने उसे अपने बेटे के गणित शिक्षक के पद पर नियुक्त किया था।
•	मिंया तानसेन अकबर के दरबार में गायक थे। वह कविता भी लिखा करते थे।
•	राजा बीरबल (१५२८ - १५८३) दरबार के विदूषक और अकबर के सलाहकार थे। ये परम बुद्धिमान कहे जाते हैं। इनके अकबर के संग किस्से आज भी कहे जाते हैं।
•	राजा टोडरमल अकबर के वित्त मंत्री थे। इन्होंने विश्व की प्रथम भूमि लेखा जोखा एवं मापन प्रणाली तैयार की थी।
•	राजा मान सिंह आम्बेर (जयपुर) के कच्छवाहा राजपूत राजा थे। वह अकबर की सेना के प्रधान सेनापति थे। इनकी बुआ जोधाबाई अकबर की पटरानी थी।
•	अब्दुल रहीम खान-ऐ-खाना एक कवि थे और अकबर के संरक्षक बैरम खान के बेटे थे।
•	फकीर अजिओं-दिन अकबर के सलाहकार थे।
•	मुल्लाह दो पिअज़ा अकबर के सलाहकार थे।


व्लादिमीर लेनिन
व्लादिमीर इलीइच उल्यानोव, जिन्हें लेनिन के नाम से भी जाना जाता है, (२२ अप्रैल १८७० – २१ जनवरी १९२४) एक रूसी साम्यवादी क्रान्तिकारी, राजनीतिज्ञ तथा राजनीतिक सिद्धांतकार थे। लेनिन को रूस में बोल्शेविक की लड़ाई के नेता के रूप में प्रसिद्ध हुए। वह १९१७ से १९२४ तक सोवियत रूस के, और १९२२ से १९२४ तक सोवियत संघ के भी "हेड ऑफ़ गवर्नमेंट" रहे। उनके प्रशासन काल में रूस, और उसके बाद व्यापक सोवियत संघ भी, रूसी कम्युनिस्ट पार्टी द्वारा नियंत्रित एक-पक्ष साम्यवादी राज्य बन गया। लेनिन विचारधारा से मार्क्सवादी थे, और उन्होंने लेनिनवाद नाम से प्रचलित राजनीतिक सिद्धांत विकसित किए।
सिंविर्स्क में एक अमीर मध्यमवर्गीय परिवार में पैदा हुए लेनिन ने १८८७ में अपने भाई के निष्पादन के बाद क्रांतिकारी समाजवादी राजनीति को गले लगाया। रूसी साम्राज्य की ज़ार सरकार के विरोध में में भाग लेने पर उन्हें कज़न इंपीरियल विश्वविद्यालय से निकल दिया गया, और फिर उन्होंने अगले वर्षों में कानून की डिग्री प्राप्त की। वह १८९३ में सेंट पीटर्सबर्ग में चले गए और वहां एक वरिष्ठ मार्क्सवादी कार्यकर्ता बन गए। १८९७ में उन्हें देशद्रोह के आरोप में गिरफ्तार कर लिया गया, और तीन साल तक शूसनस्केय को निर्वासित कर दिया गया, जहां उन्होंने नाडेज़्दा कृपकाया से शादी कर ली। अपने निर्वासन के बाद, वह पश्चिमी यूरोप में चले गए, जहां वे मार्क्सवादी रूसी सामाजिक डेमोक्रेटिक लेबर पार्टी (आरएसडीएलपी) में एक प्रमुख सिद्धांतकार बन गए। १९०३ में उन्होंने आरएसडीएलपी के वैचारिक विभाजन में एक महत्वपूर्ण भूमिका निभाई, और फिर वह जुलियस मार्टोव के मेन्शेविकों के खिलाफ बोल्शेविक गुट का नेतृत्व करने लगे। रूस की १९०५ की असफल क्रांति के दौरान विद्रोह को प्रोत्साहित करने के बाद उन्होंने प्रथम विश्व युद्ध के समय एक अभियान चलाया, जिसे यूरोप-व्यापी सर्वहारा क्रांति में परिवर्तित किया जाना था, क्योंकि एक मार्क्सवादी के रूप में उनका मानना था कि यह विरोध पूंजीवाद को उखाड़ फेंकने, और समाजवाद की स्थापना का कारण बनेगा। १९१७ की फरवरी क्रांति के बाद जब रूस में ज़ार को हटा दिया गया और एक अनंतिम सरकार की स्थापना हो गई, तो वह रूस लौट आए। उन्होंने अक्तूबर क्रांति में प्रमुख भूमिका निभाई, जिसमें बोल्शेविकों ने नए शासन को उखाड़ फेंका था। यह एक कट्टरपंथी साम्यवादी था।
जीवन परिचय
व्लादिमीर इलीइच लेनिन का जन्म सिंविर्स्क नामक स्थान में हुआ था और उसका वास्तविक नाम "उल्यानोव" था। उसका पिता विद्यालयों का निरीक्षक था जिसका झुकाव लोकतंत्रात्मक विचारों की ओर था। उसकी माता, जो एक चिकित्सक की पुत्री थी, सुशिक्षित महिला थी। सन् 1886 में पिता की मृत्यु हो जाने पर कई पुत्र पुत्रियों वाले बड़े परिवार का सारा बोझ लेनिन की माता पर पड़ा। ये भाई बहन प्रारंभ से ही क्रांतिवाद के अनुयायी बनते गए। बड़े भाई अलेग्जांदर को ज़ार की हत्या का षडयंत्र रचने में शरीक होने के आरोप में फाँसी दे दी गई।
उच्च योग्यता के साथ स्नातक बनने पर लेनिन ने 1887 में कज़ान विश्वविद्यालय के विधि विभाग में प्रवेश किया किंतु शीघ्र ही विद्यार्थियों के क्रांतिकारी प्रदर्शन में हिस्सा लेने के कारण विश्वविद्यालय ने निष्कासित कर दिया गया। सन् 1889 में वह समारा चला गया जहाँ उसने स्थानीय मार्क्सवादियों की एक मंडली का संगटन किया। 1891 में सेंट पीटर्सबर्ग विश्वविद्यालय से विधि परीक्षा में उपाधि प्राप्त कर लेनिन ने समारा में ही वकालत करना आरभ कर दिया। 1893 में उसने सेंट पीटर्सबर्ग को अपना निवासस्थान बनाया। शीघ्र ही वह वहाँ के मार्क्सवादियों का बहुमान्य नेता बन गया। यहीं सुश्री क्रुप्सकाया से, जो श्रमिकों में क्रांति का प्रचार करने में संलग्न थी, उसका परिचय हुआ। इसके बाद लेनिन की क्रांतिकारी संघर्ष में जीवन पर्यंत उसका घनिष्ठ सहयोग प्राप्त होता रहा।
सन् 1895 में लेनिन बंदीगृह में डाल दिया गया और 1897 में तीन वर्ष के लिए पूर्वी साइबेरिया के एक स्थान को निर्वासित कर दिया गया। कुछ समय बाद क्रुप्सकाया को भी निर्वासित होकर वहाँ जाना पड़ा और अब लेनिन से उसका विवाह हो गया। निर्वासन में रहते समय लेनिन ने तीस पुस्तकें लिखीं, जिनमें से एक थी "रूस में पूँजीवाद का विकास"। इसमें मार्क्सवादी सिद्धांतों के आधार पर रूस की आर्थिक उन्नति के विश्लेषण का प्रयत्न किया गया। यहीं उसने अपने मन में रूस के निर्धन श्रमिकों या सर्वहारा वर्ग का एक दल स्थापित करने की योजना बनाई।
सन् 1900 में निर्वासन से वापस आने पर एक समाचारपत्र स्थापित करने के उद्देश्य से उसने कई नगरों की यात्रा की। ग्रीष्म ऋतु में वह रूस के बाहर चला गया और वहीं से उसने "इस्क्रा" (चिनगारी) नामक समाचारपत्र का संपादन आरंभ किया। इसमें उसके साथ ""श्रमिकों की मुक्ति"" के लिए प्रयत्न करनेवाले वे रूसी मार्क्सवादी भी थे जिन्हें ज़ारशाही के अत्याचारों से उत्पीड़ित होकर देश के बाहर रहना पड़ रहा था। 1902 में उसने "हमें क्या करना है" शीर्षक पुस्तक तैयार की जिसमें इस बात पर जोर दिया कि क्रांति का नेतृत्व ऐसे अनुशासित दल के हाथ में होना चाहिए जिसका मुख्य कामकाज ही क्रांति के लिए उद्योग करना है। सन् 1903 में रूसी श्रमिकों के समाजवादी लोकतंत्र दल का दूसरा सम्मेलन हुआ। इसमें लेनिन तथा उसके समर्थकों को अवसरवादी तत्वों से कड़ा लोहा लेना पड़ा। अंत में क्रांतिकारी योजना के प्रस्ताव बहुमत से मंजूर हो गया और रूसी समाजवादी लोकतंत्र दल दो शाखाओं में विभक्त हो गया - क्रांति का वास्तविक समर्थक बोलशेविक समूह और अवसरवादी मेंशेविकों का गिरोह।
सन् 1905-07 में उसने रूस की प्रथम क्राति के समय जनसाधारण को उभाड़ने और लक्ष्य की ओर अग्रसर करने में बोलशेविकों के कार्य का निदेशन किया। अवसर मिलते ही नवंबर, 1905 में वह रूस लौट आया। सशस्त्र विद्रोह की तैयारी कराने तथा केंद्रीय समिति की गतिविधि का संचालन करने में उसने पूरी शक्ति से हाथ बँटाया और करखानों तथा मिलों में काम करनेवाले श्रमिकों की सभाओं में अनेक बार भाषण किया।
प्रथम रूसी क्रांति के विफल हो जाने पर लेनिन को फिर देश से बाहर चले जाना पड़ा। जनवरी, 1912 में सर्व रूसी दल का सम्मेलन प्राग में हुआ। लेनिन के निदेश से सम्मेलन ने क्रांतिकारी समाजवादी लोकतंत्र दल से मेनशेविकों को निकाल बाहर किया। इसके बाद लेनिन के क्रैको नामक स्थान में रहकर दल के पत्र "प्रावदा" का संचालन करने, उसके लिए लेख लिखने और चौथे राज्य ड्यूमा के बोलशेविक दल का निदेशन करने में अपने आपको लगाया।
सन् 1913-14 में लेनिन ने दो पुस्तकें लिखीं - "राष्ट्रीयता के प्रश्न पर समीक्षात्मक "विचार" तथा (राष्ट्रो का) आत्मनिर्णय करने का अधिकार।" पहली में उसने बूर्ज्वा लोगों के राष्ट्रवाद की तीव्र आलोचना की और श्रमिकों की अंतरराष्ट्रीयता के सिद्धांतों का समर्थन किया। दूसरी में उसने यह माँग की कि अपने भविष्य का निर्णय करने का राष्ट्रों का अधिकार मान लिया जाए। उसने इस बात पर बल दिया कि गुलामी से छुटकारा पाने का प्रयत्न करनेवाले देशों की सहायता की जाए।
प्रथम महासमर के दौरान लेनिन के नेतृत्व में रूसी साम्यवादियों ने सर्वहारा वर्ग की अंतरराष्ट्रीयता का, "साम्राज्यवादी" युद्ध के विरोध का, झंडा ऊपर उठाया। युद्धकाल में उसने मार्क्सवाद की दार्शनिक विचारधारा को और आगे बढ़ाने का प्रयत्न किया। उसने अपनी पुस्तक "साम्राज्यवाद" (1916) में साम्राज्यवाद का विश्लेषण करते हुए बतलाया कि यह पूँजीवाद के विकास की चरम और आखिरी मंजिल है। उसने उन परिस्थितियों पर भी प्रकाश डाला जो साम्राज्यवाद के विनाश के अनिवार्य बना देती हैं। उसने यह स्पष्ट कर दिया कि साम्राज्यवाद के युग में पूँजीवाद के आर्थिक एवं राजनीतिक विकास की गति सब देशों में एक सी नहीं होती। इसी आधार पर उसने यह निष्पत्ति निकाली कि शुरू शुरू में समाजवाद की विजय पृथक् रूप से केवल दो तीन, या मात्र एक ही, पूँजीवादी देश में संभव है। इसका प्रतिपादन उसने अपनी दो पुस्तकों में किया - "दि यूनाइटेड स्टेट्स ऑफ यूरोप स्लोगन" (1915) तथा "दि वार प्रोग्राम ऑफ दि पोलिटिकल रिवाल्यूशन" (1916)।
महासमर के समय लेनिन ने स्विटजरलैंड में अपना निवास बनाया। कठिनाइयों के बावजूद अपने दल के लोगों का संघटन और एकसूत्रीकरण जारी रखा, रूस में स्थित दल की संस्थाओं से पुन: संपर्क स्थापित कर लिया तथा और भी अधिक उत्साह एवं साहस के साथ उनके कार्य का निदेशन किया। फरवरी-मार्च, 1917 में रूस में क्रांति का आरंभ होने पर वह रूस लौट आया। उसने क्रांति की व्यापक तैयारियों का संचालन किया और श्रमिकों तथा सैनिकों की बहुसंख्यक सभाओं में भाषण कर उनकी राजनीतिक चेतना बढ़ाने और संतुष्ट करने का प्रयत्न किया।
जुलाई, 1917 में क्रांतिविरोधियों के हाथ में सत्ता चली जाने पर बोलशेविक दल ने अपने नेता के अज्ञातवास की व्यवस्था की। इसी सम उसने "दि स्टेट ऐंड रिवाल्यूशन" (राज तथा क्रांति) नामक पुस्तक लिखी और गुप्त रूप से दल के संघटन और क्रांति की तैयारियों के निदेशन का कार्य जारी रखा। अक्टूबर में विरोधियों की कामचलाऊ सरकार का तख़्ता उलट दिया गया और 7 नवम्बर 1917 को लेनिन की अध्यक्षता में सोवियत सरकार की स्थापना कर दी गई। प्रारंभ से ही सोवियत शासन ने शांतिस्थापना पर बल देना शुरू किया। जर्मनी के साथ उसने संधि कर ली; जमींदारों से भूमि छीनकर सारी भूसंपत्ति पर राष्ट्र का स्वामित्व स्थापित कर दिया गया, व्यवसायों तथा कारखानों पर श्रमिकों का नियंत्रण हो गया और बैकों तथा परिवहन साधनों का राष्ट्रीकरण कर दिया गया। श्रमिकों तथा किसानों को पूँजीपतियों और जमींदारों से छुटकारा मिला और समस्त देश के निवासियों में पूर्ण समता स्थापित कर दी गई। नवस्थापित सोवियत प्रजातंत्र की रक्षा के लिए लाल सेना का निर्माण किया गया। लेनिन ने अब मजदूरों और किसानों के संसार के इस प्रथम राज्य के निर्माण का कार्य अपने हाथ में लिया। उसने "दि इमीडिएट टास्क्स ऑफ दि सोवियत गवर्नमेंट" तथा "दि प्रोले टेरियन रिवाल्यूशन ऐंड दि रेनीगेड कौत्स्की" नामक पुस्तकें लिखीं (1918)। लेनिन ने बतलाया कि मजदूरों का अधिनायकतंत्र वास्तव में अधिकांश जनता के लिए सच्चा लोकतंत्र है। उसका मुख्य काम दबाव या जोर जबरदस्ती नहीं वरन् संघटनात्मक तथा शिक्षण संबंधी कार्य है।
बाहरी देशों के सैनिक हस्तक्षेपों तथा गृहकलह के तीन वर्षों 1928-20 में लेनिन ने विदेशी आक्रमणकारियों तथा प्रतिक्रांतिकारियों से दृढ़तापूर्वक लोहा लेने के लिए सोवियत जनता का मार्ग दर्शन किया। इस व्यापक अशांति और गृहयुद्ध के समय भी लेनिन ने युद्ध काल से हुई देश की बर्बादी को दूर कर स्थिति सुधारने, विद्युतीकरण का विकास करने, परिवहन के साधनों के विस्तार और छोटी छोटी जोतों को मिलाकर सहयोग समितियों के आधार पर बड़े फार्म स्थापित करने की योजनाएँ आरंभ कर दीं। उसने शासनिक यंत्र का आकार घटाने, उसमें सुधार करने तथा खर्च में कमी करने पर बल दिया। उसने शिक्षित और मनीषी वर्ग से किसानों, मजदूरों के साथ सहयोग करते हुए नए समाज के निर्माणकार्य में सक्रिय भाग लेने का आग्रह लिया।
जहाँ तक सोवियत शासन की विदेश नीति का प्रश्न है, लेनिन के अविकल रूप से शांति बनाए रखने का निरंतर प्रयत्न किया। उसने कहा कि "हमारी समस्त नीति और प्रचार का लक्ष्य यह होना चाहिए कि चाहे कुछ भी हो जाए, हमारे देशवासियों को युद्ध की आग में न झोंका जाए। लड़ाई का खात्मा कर देने की ओर ही हमें अग्रसर होना चाहिए।" उसने साम्यवाद के शत्रुओं से देश का बचाव करने के लिए प्रतिरक्षा व्यवस्था को सुदृढ़ बनाने पर बल दिया और सोवियत नागरिकों से आग्रह किया कि वे "वास्तविक" लोकतंत्र तथा समाजवाद के स्थापनार्थ विश्व के अन्य सभी देशों में रहनेवाले श्रमिकों के साथ अंतरराष्ट्रीय बंधुत्व की भावन। उनके शव को एम्बाम किया गया और वो आज भी मॉस्को के रेड स्कवेयर में रखा है। 20वीं सदी की सबसे महत्वपूर्ण और असरदार शख़्सियतों में गिने जाने वाले लेनिन की मौत के बाद उनकी पर्सनेलिटी ने बड़े तबके पर गहरा असर डाला। साल 1991 में सोवियत संघ के बिखरने तक उनका ख़ासा असर जारी रहा। मार्क्सवाद-लेनिनवाद के साथ उनकी वैचारिक अहमियत काफ़ी रही और अंतरराष्ट्रीय कम्युनिस्ट मूवमेंट में उनका ख़ास स्थान रहा। हालांकि, उन्हें काफ़ी विवादित और भेदभाव फैलाने वाला नेता भी माना जाता है। लेनिन को उनके समर्थक समाजवाद और कामकाजी तबके का चैम्पियन मानते हैं, जबकि आलोचक उन्हें ऐसी तानाशाही सत्ता के अगुवा के रूप में याद करते हैं, जो राजनीतिक अत्याचार और बड़े पैमाने पर हत्याओं के लिए ज़िम्मेदार रहे।
विचारधारा
लेनिनवाद साम्राज्यवाद और सर्वहारा क्रांति के युग का मार्क्सवाद है। विचारधारा के स्तर पर यह सर्वहारा क्रांति की और विशेषकर सर्वहारा की तानाशाही का सिद्धांत और कार्यनीति है। लेनिन ने उत्पादन की पूँजीवादी विधि के उस विश्लेषण को जारी रखा जिसे मार्क्स ने पूंजी में किया था और साम्राज्यवाद की परिस्थितियों में आर्थिक तथा राजनीतिक विकास के नियमों को उजागर किया। लेनिनवाद की सृजनशील आत्मा समाजवादी क्रांति के उनके सिद्धांत में व्यक्त हुई है। लेनिन ने प्रतिपादित किया कि नयी अवस्थाओं में समाजवाद पहले एक या कुछ देशों में विजयी हो सकता है। उन्होंने नेतृत्वकारी तथा संगठनकारी शक्ति के रूप में सर्वहारा वर्ग की दल विषयक मत को प्रतिपादन किया जिसके बिना सर्वहारा अधिनायकत्व की उपलब्धि तथा साम्यवादी समाज का निर्माण असम्भव है।
वस्तुतः लेनिनवाद एक लेनिन के बाद की वैचारिक परिघटना है। लेनिन का देहांत 1924 में हुआ। अपने जीवन में उन्होंने ख़ुद न तो 'लेनिनवाद' शब्द का प्रयोग किया, और न ही उसके प्रयोग को प्रोत्साहित किया। वे अपने विचारों को मार्क्सवादी, समाजवादी और कम्युनिस्ट श्रेणियों में रख कर व्यक्त करते थे। लेनिन के इस रवैये के विपरीत उनके जीवन के अंतिम दौर में (1920 से 1924 के बीच) सोवियत कम्युनिस्ट पार्टी के शीर्ष कम्युनिस्ट नेताओं और सिद्धांतकारों ने लेनिन के प्रमुख सिद्धांतों, रणनीतियों और कार्यनीतियों के इर्द-गिर्द विभिन्न राजनीतिक और रणनीतिक परिप्रेक्ष्य विकसित किये जिनके आधार पर आगे चल कर लेनिनवाद का विन्यास तैयार हुआ। इन नेताओं में निकोलाई बुखारिन, लियोन ट्रॉट्स्की, जोसेफ़ स्तालिन, ग्रेगरी ज़िनोवीव और लेव कामेनेव प्रमुख थे। उत्तर-लेनिन अवधि में हुए सत्ता-संघर्ष में स्तालिन की जीत हुई जिसके परिणामस्वरूप बाकी नेताओं को जान से हाथ धोना पड़ा। अतः आज लेनिनवाद का जो रूप हमारे सामने है, उस पर प्रमुख तौर पर स्तालिन की व्याख्याओं की छाप है। स्तालिन ने 1934 में दो पुस्तकें लिखीं : "फ़ाउंडेशंस ऑफ़ लेनिनिज्म" और "प्रॉब्लम्स ऑफ़ लेनिनिज्म" जो लेनिनवाद की अधिकारिक समझ का प्रतिनिधित्व करती हैं। अगर स्तालिन द्वारा दी गयी परिभाषा मानें तो लेनिनवाद साम्राज्यवाद और सर्वहारा क्रांति के युग का मार्क्सवाद होने के साथ-साथ सर्वहारा की तानाशाही की सैद्धांतिकी और कार्यनीति है। स्पष्ट है कि स्तालिन इस परिभाषा के द्वारा लेनिनवाद को एक सार्वभौम सिद्धान्त की तरह पेश करना चाहते थे। उन्हें अपने इस लक्ष्य में जो सफलता मिली, उसके पीछे लेनिन द्वारा सोवियत क्रांति के बाद 1919 में स्थापित कोमिंटर्न (कम्युनिस्ट इंटरनेशनल) की भूमिका को अनदेखा नहीं किया जा सकता।
स्तालिन की सफलता का अनुमान इस तथ्य से लगाया जा सकता है कि दुनिया के अधिकतर मार्क्सवादी कार्यकर्त्ता और नेता मार्क्सवाद को लेनिनवाद के बिना अपूर्ण समझते हैं। दरअसल, लेनिनवाद क्लासिकल मार्क्सवाद में कुछ नयी बातें जोड़ता है। पहली बात तो यह है कि वह केवल क्रांतिकारी सर्वहारा पर निर्भर रहने के बजाय क्रांतिकारी मेहनतकशों यानी मज़दूरों और किसानों के गठजोड़ की मुख्य क्रांतिकारी शक्ति के रूप में शिनाख्त करता है। अपने इस योगदान के कारण लेनिनवाद, मार्क्सवाद को विकसित औद्योगिक पूँँजीवाद की सीमाओं से निकाल कर अल्पविकसित और अर्ध-औपनिवेशिक देशों के राष्ट्रीय मुक्ति संग्रामों के लिए उपयोगी विचारधारा बना देता है। लेनिनवाद ऐसे सभी देशों के कम्युनिस्टों और अन्य रैडिकल तत्त्वों के लिए क्रांति करने की व्यावहारिक विधि का प्रावधान बन कर उभरा है। लेनिनवाद के इस आयाम के महत्त्व का अनुमान इस बात से लगाया जा सकता है कि मजदूरों और किसानों के क्रांतिकारी मोर्चे की अवधारणा चीन, वियतनाम, कोरिया और लातीनी अमेरिका में कम्युनिस्ट क्रांति को अग्रगति देने में सफल रही है। जिन देशों में कम्युनिस्ट क्रांतियाँ नहीं भी हो पायीं (जैसे भारत), वहाँ के कम्युनिस्ट भी लेनिनवाद की इसी केंद्रीय थीसिस पर अमल करते हैं।



चिन शी हुआंग
चिन शी हुआंग जिसे चिन शी हुआंगदी  (जिसका असली नाम यिंग जेंग था )के नाम से भी जाना जाता है, चीन का प्रथम सम्राट था। इसी ने चिन राजवंश की स्थापना कि थी। उसने चीन के बाकि झगड़ते राज्यों को चिन देश के अधीन किया था।
उसने शांग राजवंश और झोऊ राजवंश की पारंपरिक उपाधि महाराज  को त्याग कर सम्राट  को अपनाया जो की उसकी मृत्यु के २००० वर्ष तक चीन के शासकों ने धारण कि।
चिन शी के सेनापतियो ने चू राज्य के दक्षिण में स्थित युएझ़ी काबिले को हराकर हुनान और गुआंगदोंग क्षेत्र को चिन राज्य में सम्मिलित किया। उन्होंने शियोंगनुकाबिले से बीजिंग के पश्चिम की भूमि प्राप्त कि। पर इसके उत्तर में शियोंगनु काबिले ने मोदू चानयू के नेतृत्व में एक संघ बनाया चिन राज्य से लड़ने के लिए। चिन शी हुआंग ने अपने मंत्रीली सी के साथ मिलकर चीन के आर्थिक और राजनैतिक स्थिति सुधारने और उसके मानकीकरण के हेतु कई नियम बनाये जिस कारण कई ग्रंथो को जलाया गया और विद्वानों को जिन्दा दफनाया गया। उसने अपनी जनता के लिए विशाल राजमार्गो की प्रणाली स्थापित की और अपनी जनता की सुरक्षा के लिए सभी राज्यों की दीवारों को जोड़कर चीन की महान दीवार बनवाई। उसने खुदके लिए एक नगर के आकार की समाधी बनवाई और उसकी रक्षा के लिए टेराकोटा सेना खड़ी की। अपने अमृत की खोज के निरर्थक प्रयास के बाद २१० ईसापूर्व में उसकी मृत्यु हो गयी, पारे के अत्याधिक सेवन के कारण।



चौदहवाँ लुई
चौदहवाँ लुई (१६३८-१७१५ / Louis XIV) एक राजा था जिसने १६४३ से आजीवन फ्रांस पर शासन किया। उसका शासन ७२ वर्ष एवं ११० दिनों का था जो यूरोप के इतिहास में किसी भी राजा के शासनकाल से बड़ा है।
१५ मई १६४३ को तेरहवें लुई का देहांत हो गया। अब उसका पुत्र लुई चौदहवाँ राजसिंहासन पर बैठा। उस समय उसकी आयु केवल पाँच वर्ष की थी। रिशल्यू के उपरांत राज्य की बागडोर कार्डिनल मेज़रिन के हाथ में आ गई थी। मेज़रिन ने रिशल्यू की ही नीति को पूर्णत: स्थायी रखा। चौदहवें लुई के राज्यारोहण के समय फ्रांस की सेनाएँ तीस वर्षीय युद्ध में जर्मनी में लड़ने में व्यस्त थीं। फिर भी फ्रांस में विद्रोहियों का सफलतापूर्वक दमन किया गया। चतुर्थ हेनरी व रिशल्यू दोनों ने फ्रांस में स्वेच्छाचारी राजसत्ता जमाने का यथेष्ट प्रयत्न किया था १६६१ में मेजरिन की मृत्यु के उपरांत चौदहवें लुई ने इस बात की घोषणा की कि वह स्वयं राज्य करेगा और मंत्रियों की सहायता की उसे कोई आवश्यकता नहीं है। लुई का कहना था, 'मैं ही राष्ट्र हूँ।' लुई के समय में फ्रांस के सर्वसाधारण को इस बात पर विश्वास दिलाया गया कि मनुष्य जाति के लाभ के लिए ही भगवान राजा को अपना प्रतिनिधि बनाकर भेजता है।
चौदहवें लुई के तत्कालीन वित्तमंत्री कोलबेर ने देश की आर्थिक उन्नति की जिसके परिणामस्वरूप युद्ध के साधन उपलब्ध हुए। लुई (१६६१ से १७१३ तक), फ्रांस की सीमाएँ बनाने के लिए यूरोप में युद्ध करता रहा। इनके डेवोल्यूशन (Devolution) का युद्ध (१६६७-१६६८), डचश् युद्ध (१६७२-१६७८), ऑग्सबर्ग की लीग का युद्ध (१६८९-१६९७) और स्पेन के उत्तराधिकार का युद्ध (१७०१-१७१३) प्रसिद्ध हैं। अंत में इन युद्धों से फ्रांस की आर्थिक दशा बहुत बिगड़ गई।
ऐसा होते हुए भी चौदहवें लुई के समय में फ्रांस का सांस्कृतिक अभ्युदय कुछ आश्चर्यजनक गति से हुआ। उसके समय के कला कौशल और सांस्कृतिक श्रेष्ठता का सिक्का यूरोप के हृदय पर अब भी जमा हुआ है। पेरिस से बारह मील दूर वर्साय में उसने अपने रहने के लिए एक राजप्रासाद बनवाया था। प्रासाद की लागत उस समय लगभग इक्कीस करोड़ रुपए था। वर्साय भर में बाग, बगीचे, झरने, छोटे तथा बड़े प्रासाद ही दिखाई देते थे।
कला क्षेत्र में भी फ्रांस को अपूर्व मर्यादा प्राप्त हुई। कार्ने (Corneille, १६०६-१६८४) और मौल्येअर (१६२२-१६७३) प्रसिद्ध नाटककार थे। मडाम डी सेवीनये (Sevigne) (१६२६-१६९६), ला फॉनटेन (१६२१-१६९५) और रेसीन (१६३९-१६९९) के लेखों और शब्दों के प्रयोग ने फ्रेंच भाषा को समस्त यूरोप में सर्वप्रिय बना दिया था। इंग्लैंड के खाने के सूचीपत्र (menu) आज तक फ्रेंच में छपते हैं। फ्रांस को यह गौरव १४वें लुई के समय से ही प्राप्त हुआ।
शिल्प विद्या, मूर्तिकला, चित्रकला तथा संगीत में फ्रांस के कलाकारों ने यूरोप की कलाशैली पर बहुत प्रभाव डाला। फ्रांस की राजनीतिक श्रेष्ठता के कारण फ्रांस की कला को और भी प्रतिष्ठा मिली। इस सांस्कृतिक उन्नति के कारण उसका राज्यकाल फ्रांस का स्वर्णयुग बन गया। उसका राज्यकाल यूरोपीय इतिहास में 'चौदहवें लुई का युग' कहलाता है।
लुई जितना प्रतापी राजा था, उतना ही दु:खद उसका अंत हुआ। अपने अंतिम दिनों में बूढ़ा और क्षीण लुई, स्पष्ट देख रहा था, कि उसके युद्धों के परिणामस्वरूप हुई क्षति के कारण उसकी प्रजा दु:खी है, कृषक भूखे हैं और मध्यवर्ग के लोग निर्धन होते चले जा रहे हैं। लुई का केवल एक पुत्र था। सम्राट् ने उसे शिक्षा देने का भरसक प्रयत्न किया परंतु वह अनपढ़ ही रहा। १ सितंबर, १७१५ को चौदहवें लुई का देहांत हुआ।

























भारत के प्रभावशाली राजनेता

सरदार वल्लभभाई पटेल

सरदार वल्लभ भाई पटेल का जन्म 31 अक्टूबर 1875 को हुआ था। सरदार पटेल एक स्वतंत्रता संग्राम सेनानी तथा आजार भारत के पहले गृहमंत्री थे। स्वतंत्रता की लड़ाई में उनका महत्वपूर्ण योगदान था, जिसके कारण उन्हें भारत का लौह पुरुष भी कहा जाता है।
________________________________________
31 अक्टूबर 1875 गुजरात के नाडियाद में सरदार पटेल का जन्म एक किसान परिवार में हुआ था। उन के पिता का नाम झवेरभाई और माता का नाम लाडबा देवी था। सरदार पटेल अपने तीन भाई बहनों में सबसे छोटे और चौथे नंबर पर थे।
________________________________________
शिक्षा : सरदार वल्लभ भाई पटेल की शिक्षा का प्रमुख स्त्रोत स्वाध्याय था। उन्होंने लंदन से बैरिस्टर की पढ़ाई की और उसके बाद पुन: भारत आकर अहमदाबाद में वकालत शुरू की। 
________________________________________
स्वतंत्रता आंदोलन में भागीदारी : सरदार पटेल ने माहात्मा गांधी से प्रेरित होकर स्वतंत्रता आंदोलन में भाग लिया था। सरदार पटेल द्वारा इस लड़ाई में अपना पहला योगदान खेड़ा संघर्ष में दिया गया, जब खेड़ा क्षेत्र सूखे की चपेट में था और वहां के किसानों ने अंग्रेज सरकार से कर में छूट देने की मांग की। जब अंग्रेज सरकार ने इस मांग को स्वीकार नहीं किया, तो सरदार पटेल, महात्मा गांधी और अन्य लोगों ने किसानों का नेतृत्व किया और उन्हें कर न देने के लिए प्ररित किया। अंत में सरकार को झुकना पड़ा और किसानों को कर में राहत दे दी गई।
________________________________________
सरदार पटेल नाम यूं पड़ा :  सरदार पटेल को सरदार नाम, बारडोली सत्याग्रह के बाद मिला, जब बारडोली कस्बे में सशक्त सत्याग्रह करने के लिए उन्हें पह ले बारडोली का सरदार कहा गया। बाद में सरदार उनके नाम के साथ ही जुड़ गया।
________________________________________
योगदान : आजादी के बाद ज्यादातर प्रांतीय समितियां सरदार पटेल के पक्ष में थीं। गांधी जी की इच्छा थी, इसलिए सरदार पटेल ने खुद को प्रधानमंत्री पद की दौड़ से दूर रखा और जवाहर लाल नेहरू को समर्थन दिया। बाद में उन्हें उपप्रधानमंत्री और ग्रहमंत्री का पद सौंपा गया, जिसके बाद उनकी पहली प्राथमिकता देसी रियासतों तो भारत में शामिल करना था। इस कार्य को उन्होंने बगैर किसी बड़े लड़ाई झगड़े के बखूबी किया। परंतु हैदराबाद के ऑपरेशन पोलो के लिए सेना भेजनी पड़ी। चूंकि भारत के एकीकरण में सरदार पटेल का योगदान अत्यंत महत्वपूर्ण था, इसलिए उन्हें भारत का लौह पुरूष कहा गया। 15 दिसंबर 1950 को भारत का उनकी मृत्यु हो गई और यह लौह पुरूष दुनिया को अलविदा कह गया।
कैसे मिली ‘सरदार’ की उपाधि:
अपनी वाक् शक्ति से लोगों को प्रभावित करने वाले पटेल जी ने साल 1928 में साइमन कमीशन का खिलाफ छेड़े गए बारडोली सत्याग्रह के दौरान लोगों को अपने महान विचारों से काफी प्रेरित किया, जिसके चलते लोगों अंग्रेजी सरकार द्धार बढ़ाए गए कर नहीं देने पर राजी हो गए और ब्रिटिश वायसराय को हारना पड़ा था।
वहीं इस आंदोलन का सशक्त नेतृत्व करने के लिए वल्लभभाई पटेल लोगों के बीच मशहूर हो गए और बारडोली के लोग उन्हें सरदार कह कर पुकारने लगे, इस तरह बाद में सरदार उनके नाम के आगे जुड़ने लगा।
निगम के अध्यक्ष से लेकर देश के पहले गृहमंत्री बनने तक का सफर:
सरदार वल्ल्भभाई पटेल की ख्याति लगातार बढ़ती ही जा रही थी, यही वजह है कि उन्होंने अहमदाबाद में हुए निगम के चुनावों में लगातार जीत हासिल की, आपको बता दें कि साल 1922, 1924 और 1927 में वे अहमदाबाद के निगम के अध्यक्ष के तौर पर चुने गए।
वहीं  साल 1931 में वल्लभभाई पटेल कांग्रेस के 36 वें अहमदाबाद अधिवेशन की स्वागत समिति के अध्यक्ष बनाए गए और वे गुजरात प्रदेश की कांग्रेस समिति के पहले अध्यक्ष के रुप में नियक्त हुए, जिसके बाद साल 1945 तक वे गुजरात के कांग्रेस के अध्यक्ष रहें।
हालांकि इस दौरान उन्हें कई बार जेल भी जाना पड़ा। भारत की आजादी के बाद वे भारत के गृहमंत्री  और उपप्रधानमंत्री बने। वैसे सरदार वल्लभभाई पटेल की ख्याति इतनी फैल गई थी कि वे प्रधानमंत्री पद के प्रथम दावेदार थे, लेकिन गांधी जी की वजह से उन्होंने खुद को इस दौड़ से दूर रखा और जवाहर लाल नेहरू को देश का प्रथम प्रथानमंत्री बनाया 
स्वतंत्र भारत के गृहमंत्री बनने के बाद उन्होंने सबसे पहले भारत के अलग-अलग रियासतों के राजाओं को अपनी राजनीतिक दूरदर्शिता और बुद्दिमत्ता का इस्तेमाल कर  संगठित किया और भारतीय संघ के  565 रियासतों के राजाओं को एहसास करवाया कि उनका अलग राज्य का सपना देखना मुमकिन नहीं है। 
जिसके बाद, भारत में विलय होने के लिए सभी राज्य तो राजी हो गए लेकिन  हैदराबाद के निजाम जूनागढ़ और जम्मू-कश्मीर के नवाबों ने भारत में अपने रियासतों के विलय से मना कर दिया था। जिसके बाद वल्लभभाई पटेल ने अपनी कुशाग्रता और बुद्दिमत्ता के बल पर सेना का इस्तेमाल कर इन तीन राज्यों के राजाओं को अपनी रिायसतों को भारत में विलय करने के लिए राजी कर लिया।  
इस तरह वल्लभभाई पटेल ने  भारतीय संघ को बिना किसी लड़ाई-झगड़े के शांतिपूर्ण तरीके से एकीकृत किया, वहीं इस महान काम के लिए उन्हें लौहपुरुष की उपाधि दी गई।
मुस्लिम लीग के नेता मुहम्मद अली जिन्ना के नेतृत्व में बढ़ते अलगाववादी आंदोलन ने स्वतंत्रता से ठीक पहले हिन्दू-मुस्लिम दंगों को हिंसात्मक रुप दिया था। जिस पर सरदार पटेल का मानना था कि स्वतंत्रता के बाद इस तरह के हिंसात्मक और संप्रदायिक दंगे।
केन्द्र सरकार की कार्यक्षमता को कमजोर बना देगी जो कि लोकतांत्रिक राष्ट्र को मजबूत करने के लिए विनाशकारी साबित होगा, इस समस्या का समाधान के लिए उन्होंने दिसंबर 1946 में एक सिविल वर्कर वी.पी मेनन के साथ काम किया और फिर विभाजन परिषद पर भारत का प्रतिनिधित्व किया।
साल 1950 में सरदार वल्लभभाई पटेल के स्वास्थ्य खराब रहने लगा, वहीं 2 नवंबर साल 1950 में उनकी तबीयत इतनी बिगड़ गई कि वे बिस्तर से भी नहीं उठ पाते थे, इसके बाद 15 दिसंबर साल 1950 में उन्हें हार्ट अटैक आया जिसके चलके इस महान आत्मा का निधन हो गया।
साल 1991 में मरणोपरांत उन्हें भारत के सर्वोच्च नागरिक सम्मान भारत रत्न से नवाजा गया। वहीं उनके जन्मदिन 31 अक्टूबर को साल 2014 में राष्ट्रीय एकता दिवस के रुप में घोषित कर दिया गया।
इसके अलावा भारत सरकार के द्धारा 31 ऑक्टूबर 1965 को, सरदार पटेल के स्मारक के रुप में डाक टिकट को भी जारी किया गया। यही नहीं उनके नाम पर कई शिक्षण संस्थान, हॉस्पिटल और हवाईअड्डा का नाम रखा गया। जैसे कि –
•	सरदार वल्लभभाई पटेल कृषि और प्रौद्योगिकी विश्वविद्यालय, मेरठ
•	सरदार वल्लभभाई राष्ट्रीय प्रौद्योगिकी संस्थान, सूरत
•	सरदार पटेल विश्वविद्यालय, गुजरात
•	सरदार पटेल विद्यालय, नई दिल्ली
•	सरदार वल्लभभाई पटेल इंस्टीट्यूट ऑफ टेक्नोलॉजी, वासद
•	स्मारक सरदार पटेल मेमोरियल ट्रस्ट
•	सरदार वल्लभभाई पटेल राष्ट्रीय स्मारक, अहमदाबाद
•	सरदार सरोवर बांध, गुजरात
•	सरदार वल्लभभाई पटेल इंटरनेशनल एयरपोर्ट, अहमदाबाद
•	सरदार वल्लभभाई पटेल स्टेडियम, अहमदाबाद
स्टैच्यू ऑफ यूनिटी 
लौहपुरुष सरदार वल्लभभाई पटेल के स्मारक के रुप में दुनिया की सबसे ऊंची मूर्ति स्टैच्यू ऑफ यूनिटी बनाई गई। जिसकी ऊंचाई करीब 182 मीटर है। इस मूर्ति की आधारिशाला साल 2013 में सरदार पटेल जी की जयंती के मौके पर भारत के प्रधानमंत्री नरेन्द्र मोदी द्धारा रखी गई थी, जबकि नरेन्द्र मोदी द्धारा ही साल 2018 में दुनिया की सबसे ऊंची प्रतिमा का उद्घाटन भी किया गया। इस “स्टैच्यू ऑफ यूनिटी” के बारेमें और विस्तारपूर्वक जानकारी पढने के यहाँ क्लीक करें।
तो इस तरह सरदार पटेल ने अपना पूरा जीवन देश के लिए समर्पित कर दिया, उन्होंने न सिर्फ कई हिस्सों में बंटे हुए भारतीय संघ को एकृीकत करने में अपनी महत्वपूर्ण भूमिका निभाई, बल्कि अपनी बुद्दिमत्ता और दूरदर्शिता से कई ऐसे निर्णय लिए जो कि आधुनिक भारत के निर्माण में काम आए। भारत के लिए ऐसे महान वीर सपूतों का जन्म लेना गौरवपूर्ण है।
इस महान आत्मा को ज्ञानी पंडित की पूरी टीम की तरफ से शत-शत नमन!
एक नजर में सरदार वल्लभभाई पटेल की जीवनी 
1.	1913 मे लंडन से बॅरिस्टरकी उपाधी संपादन करके भारत लौटे।
2.	1916 मे लखनऊ मे राष्ट्रीय कॉग्रेस के अधिवेशन मे वल्लभभाई ने गुजरात का प्रतिनिधित्व किया।
3.	1917 में वो अहमदाबाद नगरपालिका मे चुनकर आये।
4.	1917 मे खेडा सत्याग्रह मे उन्होंने हिस्सा लिया, साराबंदी आंदोलन का नेतृत्त्व उन्होंने किया, आखीरकार सरकार को झुकनाही पडा, सभी टेक्स वापीस लिये, सरदार इनके नेतृत्त्व मे हुये इस आंदोलन को विजय प्राप्त हुयी, 1918 के जून महीने मे किसनोंने विजयोस्तव मनायाउस समय गांधीजीको बुलाके वल्लभभाई को मानपत्र दिया गया।
5.	1919 को रौलेट अॅक्ट के विरोध के लिये वल्लभभाई अहमदाबाद मे बहोत बडा मोर्चा निकाला।
6.	1920 मे गांधीजी ने असहकार आंदोलन शुरु किया, इस असहकार आंदोलन मे वल्लभभाई अपना पूरा जीवन देश को अर्पण किया, महीने को हजारो रुपये मिलनेवाली वकीली उन्होंने छोड़ दी।
7.	1921 मे गुजरात प्रांतीय कॉग्रेस कमिटी के अध्यक्ष स्थान पर उनको चुना गया।
8.	1923 मे अग्रेंज सरकार ने तिरंगा पर बंदी का कानून किया, अलगअलग जगह से हजारो सत्याग्रही नागपूर को इकठठा हुये, साडेतीन महीने पुरे जोश के साथ वो लढाई शुरु हुयी, सरकारने इस लढाई को दबाने के लिये नामुमकीन कोशिश की।
9.	1928 को बार्डोली को वल्लभभाईने अपने नेतृत्त्व मे किसानो के लिये साराबंदी आंदोलन शुरु किया, पहले वल्लभभाई ने सरकार को सारा कम करने का निवेदन किया, लेकीन सरकार ने उनकी तरफ अनदेखा किया, योजना के साथ और सावधानी से आंदोलन शुरु किया, आंदोलन को दबानेका सरकारने नामुमकीन कोशिश की, लेकिन इसी समय बम्बई विधानसभा के कुछ सदस्योंने अपने स्थान का इस्तिफा दिया।इसका परिणाम सरकारने किसानो की मांगे सशर्त मान ली, बार्डोली किसानो ने वल्लभभाई को ‘सरदार’ ये बहुमान दिया।
10.	1931 मे कराची मे हुये राष्ट्रीय कॉग्रेस के अधिवेशन के अध्यक्ष स्थान पर वल्लभभाई थे।
11.	1942 मे ‘भारत छोडो’ आंदोलन मे हिस्सा लेने के वजह से उन्हें जेल जाना पडा।
12.	1946 को स्थापन हुये मध्यवर्ती अभिनय मंत्रिमंडल मे वो गृहमंत्री थे, वो घटना समिती के सदस्य भी थे।
13.	15 अगस्त 1947 को भारत स्वतंत्र हुवा, स्वतंत्रता के बाद पहले मंत्रिमंडल मे उपपंतप्रधान का स्थान उन्हे मिला, उनके पास गृह जानकारी और प्रसारण वैसेही घटक राज्य संबधीत सवाल ये खाती दी गयी।
14.	वल्लभभाई ने स्वतंत्रता के बाद करिबन छे सो संस्थान का भारत मे विलिकरण किया, हैद्राबाद संस्थान भी उनके पूलिस अॅक्शन की वजह से 17 सितंबर 1948 को भारत मे विलीन हुवा।

पंडित जवाहरलाल नेहरू
जन्म: 14 नवंबर, 1889
निधन: 27 मई, 1964
उपलब्धियां: असहयोग आंदोलन में सक्रिय रूप से भाग लिया, 1924 में इलाहाबाद के नगर निगम के अध्यक्ष चुने गए और शहर के मुख्य कार्यकारी अधिकारी के रूप में सेवा की, 1929 में कांग्रेस के लाहौर अधिवेशन की अध्यक्षता की और आजादी की मांग का प्रस्ताव पारित किया, 1936, 1937 और 1946 में कांग्रेस के अध्यक्ष चुने गए, स्वतंत्र भारत के प्रथम प्रधानमंत्री बने, गुट निरपेक्ष आंदोलन के मुख्य शिल्पकारों में से एक
पंडित जवाहरलाल नेहरू स्वंत्रता आन्दोलन में अग्रणी भूमिका निभाने वाले नेताओं में से एक थे। वह आजादी के बाद भारत के प्रथम प्रधानमंत्री बने। जवाहर लाल नेहरू को आधुनिक भारत के निर्माता के रूप में देखा जाना जाता है। वह बच्चों से अत्यधिक प्रेम करते थे और बच्चे उन्हें प्यार से चाचा नेहरू बुलाया जाता था।
प्रारंभिक जीवन
 
जवाहर लाल नेहरू का जन्म 14 नवंबर 1889 को हुआ था। उनके पिता मोतीलाल नेहरू इलाहाबाद के एक विख्यात वकील थे। जवाहरलाल नेहरू की माता का नाम स्वरुप रानी था। जवाहरलाल नेहरू मोतीलाल नेहरू की इकलौते पुत्र थे। जवाहरलाल नेहरू के अलावा मोतीलाल नेहरू की तीन पुत्रियां भी थीं। नेहरू कश्मीरी वंश के सारस्वत ब्राह्मण थे।
जवाहर लाल नेहरू ने दुनिया के कुछ सबसे अच्छे स्कूलों और विश्वविद्यालयों से शिक्षा प्राप्त की। उन्होंने अपनी पढाई हैरो से की और कैंब्रिज के ट्रिनिटी कॉलेज से लॉ की डिग्री पूरी की। इंग्लैंड में उन्होंने सात साल व्यतीत किए जिससे वहां के फैबियन समाजवाद और आयरिश राष्ट्रवाद के लिए एक तर्कसंगत दृष्टिकोण विकसित हुआ।
कैरियर 
जवाहरलाल नेहरू 1912 में भारत लौट आये और वकालत की शुरूआत की। 1916 में कमला नेहरू से उनका विवाह हुआ। 1917 में जवाहर लाल नेहरू होम रूल लीग में शामिल हो गए। राजनीति में उनकी असली दीक्षा दो साल बाद 1919 में हुई जब वे महात्मा गांधी के संपर्क में आए। उस समय महात्मा गांधी ने रॉलेट अधिनियम के खिलाफ एक अभियान शुरू किया था। नेहरू, महात्मा गांधी के सक्रिय लेकिन शांतिपूर्ण, सविनय अवज्ञा आंदोलन के प्रति खासे आकर्षित हुए। गांधीजी ने स्वयं युवा जवाहरलाल नेहरू में आशा की एक किरण और भारत का भविष्य देखा।
नेहरू परिवार ने महात्मा गांधी द्वारा दी गयीं दीक्षाओं के हिसाब से अपने आप को ढाल लिया। जवाहरलाल और मोतीलाल नेहरू ने पश्चिमी कपडों और महंगी संपत्ति का त्याग कर दिया। वे अब एक खादी कुर्ता और गाँधी टोपी पहनने लगे। जवाहर लाल नेहरू ने 1920-1922 में असहयोग आंदोलन में सक्रिय हिस्सा लिया और इस दौरान पहली बार गिरफ्तार किए गए। कुछ महीनों के बाद उन्हें रिहा कर दिया गया।
जवाहरलाल नेहरू 1924 में इलाहाबाद नगर निगम के अध्यक्ष चुने गए और उन्होंने शहर के मुख्य कार्यकारी अधिकारी के रूप में दो वर्ष तक सेवा की। यह बाद में उनके लिए एक मूल्यवान प्रशासनिक अनुभव साबित हुआ जब वो देश के प्रधानमंत्री बने। उन्होंने अपने कार्यकाल का इस्तेमाल सार्वजनिक शिक्षा, स्वास्थय सेवा और साफ-सफाई के विस्तार के लिए किया। 1926 में उन्होंने ब्रिटिश अधिकारियों की ओर से सहयोग न मिलने के कारण इस्तीफा दे दिया ।
1926 से 1928 तक, जवाहर लाल ने अखिल भारतीय कांग्रेस समिति के महासचिव के रूप में सेवा की ।1928-29 में कांग्रेस के वार्षिक सत्र का आयोजन मोतीलाल नेहरू की अध्यक्षता में किया गया। उस सत्र में जवाहरलाल नेहरू और सुभाष चन्द्र बोस ने पूरी राजनीतिक स्वतंत्रता की मांग का समर्थन किया जबकि मोतीलाल नेहरू और अन्य नेता ब्रिटिश साम्राज्य के भीतर ही प्रभुत्व सम्पन्न राज्य चाहते थे। इस मुद्दे के हल के लिए, गांधी ने बीच का रास्ता निकाला और कहा कि ब्रिटेन को भारत के राज्य का दर्जा देने के लिए दो साल का समय दिया जाएगा। यदि ऐसा नहीं हुआ तो कांग्रेस पूर्ण राजनैतिक स्वतंत्रता के लिए एक राष्ट्रीय आंदोलन शुरू करेगी। नेहरू और बोस ने मांग की कि इस समय को कम कर के एक साल कर दिया जाए। ब्रिटिश सरकार ने इसका कोई जवाब नहीं दिया।
दिसम्बर 1929 में, कांग्रेस का वार्षिक अधिवेशन लाहौर में आयोजित किया गया जिसमें जवाहरलाल नेहरू कांग्रेस पार्टी के अध्यक्ष चुने गए। इसी सत्र के दौरान एक प्रस्ताव भी पारित किया गया जिसमंे ‘पूर्ण स्वराज्य’ की मांग की गई और 26 जनवरी 1930 को लाहौर में जवाहरलाल नेहरू ने स्वतंत्र भारत का झंडा फहराया। गांधी जी ने भी 1930 में सविनय अवज्ञा आंदोलन का आह्वान किया। आंदोलन काफी सफल रहा और इसने ब्रिटिश सरकार को प्रमुख राजनैतिक सुधारों की आवश्यकता को स्वीकार करने के लिए मजबूर कर दिया ।
जब ब्रिटिश सरकार ने 1935 का अधिनियम प्रख्यापित किया तब कांग्रेस पार्टी ने चुनाव लड़ने का फैसला किया। नेहरू चुनाव के बाहर रहे लेकिन ज़ोर-शोर से पार्टी के लिए राष्ट्रव्यापी अभियान चलाया। कांग्रेस ने लगभग हर प्रांत में सरकारों का गठन किया और केन्द्रीय असेंबली में सबसे ज्यादा सीटों पर जीत हासिल की। नेहरू कांग्रेस के अध्यक्ष पद के लिए 1936, 1937 और 1946 में चुने गए थे और राष्ट्रवादी आंदोलन में गांधी जी के बाद दूसरे नंबर के नेता बन गए। उन्हें 1942 में भारत छोड़ो आंदोलन के दौरान गिरफ्तार भी किया गया और 1945 में छोड दिया गया। 1947 में भारत और पाकिस्तान के विभाजन और आजादी के मुद्दे पर अंग्रेजी सरकार के साथ हुई वार्ताओं में उन्होंने महत्वपूर्ण भूमिका निभाई।
1947 में वह स्वतंत्र भारत के प्रथम प्रधानमंत्री बने। पाकिस्तान के साथ नई सीमा पर बड़े पैमाने पर पलायन और दंगे, भारतीय संघ में 500 के करीब रियासतों का एकीकरण, नए संविधान का निर्माण, संसदीय लोकतंत्र के लिए राजनैतिक और प्रशासनिक ढांचे की स्थापना जैसे विकट चुनौतियों का सामना उन्होंने प्रभावी ढंग से किया।
जवाहरलाल नेहरू ने भारत के विकास के लिए महत्वपूर्ण भूमिका निभाई। उन्होंने योजना आयोग का गठन किया, विज्ञान और प्रौद्योगिकी के विकास को प्रोत्साहित किया और लगातार तीन पंचवर्षीय योजनाओं का शुभारंभ किया। उनकी नीतियों के कारण देश में कृषि और उद्योग का एक नया युग शुरु हुआ। नेहरू ने भारत की विदेश नीति के विकास में प्रमुख भूमिका निभाई। जवाहर लाल नेहरू ने टिटो और नासिर के साथ मिलकर एशिया और अफ्रीका में उपनिवेशवाद के खात्मे के लिए एक गुट निरपेक्ष आंदोलन की रचना की। वह कोरियाई युद्ध का अंत करने, स्वेज नहर विवाद सुलझाने और कांगो समझौते के लिए भारत की सेवाओं और अंतरराष्ट्रीय पुलिस व्यवस्था की पेशकश को मूर्तरूप देने जैसे अन्य अंतरराष्ट्रीय समस्याओं के समाधान में मध्यस्थ की भूमिका में रहे। पश्चिम बर्लिन, ऑस्ट्रिया और लाओस जैसे कई अन्य महत्वपूर्ण मुद्दों के समाधान के लिए पर्दे के पीछे रह कर भी उनका महत्वपूर्ण योगदान रहा।
नेहरू पाकिस्तान और चीन के साथ भारत के संबंधों में सुधार नहीं कर पाए। पाकिस्तान के साथ एक समझौते तक पहुँचने में कश्मीर मुद्दा और चीन के साथ मित्रता में सीमा विवाद रास्ते के पत्थर साबित हुए। वर्ष 1962 में चीन ने भारत पर आक्रमण कर दिया जिसका पूर्वानुमान करने में नेहरू विफल रहे। यह उनके लिए एक बड़ा झटका था और शायद उनकी मौत भी इसी कारण हुई। 27 मई 1964 को जवाहरलाल नेहरू को दिल का दौरा पड़ा जिसके कारण उनकी मृत्यु हो गई।
मौलाना अबुल कलाम आज़ाद
जन्म: 11नवम्बर,1888
निधन: 22 फरवरी, 1958
उपलब्धियां: 1923 और 1940 में कांग्रेस के अध्यक्ष, स्वतंत्र भारत के प्रथम शिक्षा मंत्री
मौलाना अबुल कलाम आज़ाद का असली नाम अबुल कलाम ग़ुलाम मुहियुद्दीन था। वह मौलाना आज़ाद के नाम से प्रख्यात थे। मौलाना अबुल कलाम आज़ाद भारत के प्रमुख स्वतंत्रता सेनानियों में से एक थे। वह एक प्रकांड विद्वान के साथ-साथ एक कवि भी थे। मौलाना आज़ाद कई भाषाओँ जैसे अरबिक, इंग्लिश, उर्दू, हिंदी, पर्शियन और बंगाली में निपुण थे। मौलाना आज़ाद किसी भी मुद्दे पर बहस करने में बहुत निपुण जो उनके नाम से ही ज्ञात होता है – अबुल कलाम का अर्थ है “बातचीत के भगवान”। उन्होंने धर्म के एक संकीर्ण दृष्टिकोण से मुक्ति पाने के लिए अपना उपनाम “आज़ाद” रख लिया। मौलाना आज़ाद स्वतंत्र भारत के प्रथम शिक्षा मंत्री बने। राष्ट्र के प्रति उनके अमूल्य योगदान के लिए मौलाना अबुल कलाम आज़ाद को मरणोपरांत 1992 में भारत के सर्वोच्च नागरिक सम्मान भारत रत्न से सम्मानित किया गया ।
प्रारंभिक जीवन

मौलाना अबुल कलाम आज़ाद का जन्म 11 नवंबर 1888 को मक्का में हुआ था। उनके परदादा बाबर के ज़माने में हेरात (अफ़ग़ानिस्तान का एक शहर) से भारत आये थे। आज़ाद एक पढ़े लिखे मुस्लिम विद्वानों या मौलाना वंश में जन्मे थे। उनकी माता अरब देश के शेख मोहम्मद ज़हर वत्री की पुत्री थीं और पिता मौलाना खैरुद्दीन अफगान मूल के एक बंगाली मुसलमान थे। खैरुद्दीन ने सिपाही विद्रोह के दौरान भारत छोड़ दिया और मक्का जाकर बस गए। 1890 में वह अपने परिवार के साथ कलकत्ता वापस आ गए।
परिवार के रूढ़िवादी पृष्ठभूमि के कारण आज़ाद को परम्परागत इस्लामी शिक्षा का ही अनुसरण करना पड़ा। शुरुआत में उनके पिता ही उनके अध्यापक थे पर बाद में उनके क्षेत्र के प्रसिद्ध अध्यापक द्वारा उन्हें घर पर ही शिक्षा मिली। आज़ाद ने पहले अरबी और फ़ारसी सीखी और उसके बाद दर्शनशास्त्र, रेखागणित, गणित और बीजगणित की पढाई की। अंग्रेजी भाषा, दुनिया का इतिहास और राजनीति शाष्त्र उन्होंने स्वयं अध्यन कर के सीखा।
कैरियर 
उन्होंने कई लेख लिखे और पवित्र कुरान की पुनः व्याख्या की। उनकी विद्वता ने उन्हें तक्लीक यानी परम्पराओं के अनुसरण का त्याग करना और तज्दीद यानी नवीनतम सिद्धांतो को अपनाने का निर्देश दिया। उन्होंने जमालुद्दीन अफगानी और अलीगढ के अखिल इस्लामी सिद्धांतो और सर सैय्यद अहमद खान के विचारो में अपनी रूचि बढ़ाई। अखिल इस्लामी भावना से ओतप्रोत होकर उन्होंने अफगानिस्तान, इराक, मिश्र, सीरिया और तुर्की का दौरा किया। वह इराक में निर्वासित क्रांतिकारियों से मिले जो ईरान में संवैधानिक सरकार की स्थापना के लिए लड़ रहे थे। मिश्र में उन्होंने शेख मुहम्मद अब्दुह और सईद पाशा और अरब देश के अन्य क्रांतिकारी कार्यकर्ताओं से मुलाकात की। उन्हें कांस्टेंटिनोपल में तुर्क युवाओं के आदर्शों और साहस का प्रत्यक्ष ज्ञान हुआ। इन सभी मुलाकातों ने उन्हें राष्ट्रवादी क्रांतिकारी में तब्दील कर दिया।
विदेश से लौटने पर आज़ाद ने बंगाल के दो प्रमुख क्रांतिकारियों अरविन्द घोष और श्री श्याम शुन्दर चक्रवर्ती से मुलाकात की और ब्रिटिश शासन के खिलाफ क्रांतिकारी आंदोलन में शामिल हो गए। आज़ाद ने क्रांतिकारी गतिविधियों को बंगाल और बिहार तक ही सीमित पाया। दो सालों के अंदर मौलाना अबुल कलाम आज़ाद ने पूरे उत्तर भारत और बम्बई में गुप्त क्रांतिकारी केन्द्रो की संरचना की। उस समय बहुत सारे क्रांतिकारी मुस्लिम विरोधी थे क्योंकि उन्हें लगता था कि ब्रिटिश सरकार मुस्लिम समाज का इस्तेमाल भारत के स्वतंत्रता संग्राम के विरुद्ध कर रही है। मौलाना अबुल कलाम आज़ाद ने अपने सहयोगियों को समझाने की कोशिश।
1912 में मौलाना अबुल कलाम आज़ाद ने मुसलमानों में देशभक्ति की भावना को बढ़ाने के लिए ‘अल हिलाल’ नामक एक साप्ताहिक उर्दू पत्रिका प्रारम्भ की। अल हिलाल ने मोर्ले मिंटो सुधारों के परिणाम स्वरुप दो समुदायों के बीच हुए मनमुटाव के बाद हिन्दू मुस्लिम एकता बढ़ाने में महत्वपूर्ण भूमिका निभाई। अल हिलाल गरम दल के विचारों को हवा देने का क्रांतिकारी मुखपत्र बन गया। 1914 में सरकार ने अल हिलाल को अलगाववादी विचारों को फ़ैलाने के कारण प्रतिबंधित कर दिया। मौलाना आज़ाद ने तब हिन्दू-मुस्लिम एकता पर आधारित भारतीय राष्ट्रवाद और क्रांतिकारी विचारों के प्रचार के उसी लक्ष्य के साथ एक और साप्ताहिक पत्रिका ‘अल बलाघ’ शुरू की। 1916 में सरकार ने इस पत्रिका पर भी प्रतिबंध लगा दिया और मौलाना अबुल कलाम आज़ाद को कलकत्ता से निष्कासित कर दिया और रांची में नजरबन्द कर दिया गया जहा से उन्हें 1920 के प्रथम विश्व युद्ध के बाद रिहा कर दिया गया ।
रिहाई के पश्चात आज़ाद ने खिलाफत आंदोलन के माध्यम से मुस्लिम समुदाय को जगाया। आंदोलन का मुख्य उद्देश्य खलीफा को फिर से स्थापित करना था क्योंकि ब्रिटिश प्रमुख ने तुर्की पर कब्ज़ा कर लिया था। मौलाना आज़ाद ने गांधी जी द्वारा शुरू किये गए असहयोग आंदोलन का समर्थन किया और 1920 में भारतीय राष्ट्रीय कांग्रेस में प्रवेश किया। 1923 में उन्हें दिल्ली में कांग्रेस के एक विशेष सत्र के लिए अध्यक्ष चुना गया। मौलाना आज़ाद को गांधीजी के नमक सत्याग्रह का हिस्सा होने के कारण नमक कानून के उल्लंघन के लिए 1930 में फिर से गिरफ्तार कर लिया गया। उन्हें डेढ साल के लिए मेरठ जेल में रखा गया। मौलाना आज़ाद 1940 में रामगढ अधिवेसन में कांग्रेस के अध्यक्ष बने और 1946 तक उसी पद पर बने रहे। वह विभाजन के कट्टर विरोधी थे और उनका मानना था की सभी प्रांतो को उनके खुद के सविधान पर एक सार्वजनिक सुरक्षा और अर्थव्यवस्था के साथ स्वतंत्र कर देना चाहिए। विभाजन ने उन्हें बहुत आहत किया और उनके संगठित राष्ट्र के सपने को चकना चूर कर दिया।
मौलाना अबुल कलाम आज़ाद ने पंडित जवाहरलाल नेहरू के मंत्रिमंडल में शिक्षा मंत्री के रूप में 1947 से 1958 तक देश की सेवा की। 22 फरवरी 1958 को दिल का दौरा पड़ने के कारण उनका निधन हो गया।
लोकमान्य तिलक
जन्म: 23 जुलाई 1856, रत्नागिरी, महाराष्ट्र
मृत्यु: 1 अगस्त 1920
बाल गंगाधर तिलक को भारतीय स्वतंत्रता संग्राम का जनक माना जाता है| वे बहुमुखी प्रतिभा के धनी थे| वह एक समाज  सुधारक, स्वतंत्रता सेनानी, राष्ट्रीय नेता के साथ-साथ भारतीय इतिहास, संस्कृत, हिन्दू धर्म, गणित और खगोल विज्ञानं जैसे विषयों के विद्वान भी थे| बाल गंगाधर तिलक ‘लोकमान्य’ के नाम से भी जाने जाते थे| स्वतंत्रता आंदोलन के दौरान उनके नारे ‘स्वराज मेरा जन्मसिद्ध अधिकार है और मैं इसे ले कर रहूँगा’ ने लाखों भारतियों को प्रेरित किया|
प्रारंभिक जीवन
बाल गंगाधर तिलक का जन्म २३ जुलाई १८५६ को महाराष्ट्र के रत्नागिरी के एक चित्पवन ब्राह्मण कुल में हुआ था| उनके पिता गंगाधर रामचन्द्र तिलक संस्कृत के विद्वान और एक प्रख्यात शिक्षक थे| तिलक एक प्रतिभाशाली विद्यार्थी थे और गणित विषय से उनको खास लगाव था| बचपन से ही वे अन्याय के घोर विरोधी थे और अपनी बात बिना हिचक के साफ़-साफ कह जाते थे| आधुनिक शिक्षा प्राप्त करने वाले पहली पीढ़ी के भारतीय  युवाओं में से एक तिलक भी थे|
जब बालक तिलक महज १० साल के थे तब उनके पिता का स्थानांतरण रत्नागिरी से पुणे हो गया| इस तबादले से उनके जीवन में भी बहुत परिवर्तन आया| उनका दाखिला पुणे के एंग्लो-वर्नाकुलर स्कूल में हुआ और उन्हें उस समय के कुछ जाने-माने शिक्षकों से शिक्षा प्राप्त हुई| पुणे आने के तुरंत बाद उनके माँ का देहांत हो गया और जब तिलक १६ साल के थे तब उनके पिता भी चल बसे| तिलक जब मैट्रिकुलेशन में पढ़ रहे थे उसी समय उनका विवाह एक १० वर्षीय कन्या सत्यभामा से करा दिया गया| मैट्रिकुलेशन की परीक्षा उत्तीर्ण करने के बाद उन्होंने डेक्कन कॉलेज में दाखिला लिया| सन १८७७ में बाल गंगाधर तिलक ने बी. ए. की परीक्षा गणित विषय में प्रथम श्रेणी के साथ उत्तीर्ण किया। आगे जा कर उन्होंने अपनी पढाई जारी रखते हुए एल. एल. बी. डिग्री भी प्राप्त किया|
कैरियर
स्नातक होने के पश्चात तिलक ने पुणे के एक प्राइवेट स्कूल में गणित पढ़ाया और कुछ समय बाद पत्रकार बन गये| वह पाश्चात्य शिक्षा व्यवस्था के पुरजोर विरोधी थे| उनके अनुसार इससे न केवल विद्यार्थियों बल्कि संपूर्ण भारतीय संस्कृति और धरोहर का अनादर होता है| उनका ये मानना था की अच्छी शिक्षा व्यवस्था ही अच्छे नागरिकों को जन्म दे सकती है और प्रत्येक भारतीय को अपनी संस्कृति और आदर्शों के बारे में भी जागरूक कराना चाहिए। अपने सहयोगी आगरकर और महान समाज सुधारक विष्णु शाश्त्री चिपुलंकर के साथ मिलकर उन्होंने ‘डेक्कन एजुकेशन सोसाइटी’ की स्थापना की जिसका उद्देश्य देश के युवाओं को उच्च स्तर शिक्षा प्रदान करना था| ‘डेक्कन एजुकेशन सोसाइटी’ की स्थापना के पश्चात, तिलक ने २ साप्ताहिक पत्रिकाओं, ‘केसरी’ और ‘मराठा’ का प्रकाशन शुरू किया| ‘केसरी’ मराठी भाषा में प्रकाशित होती थी जबकि ‘मराठा’ अंग्रेजी भाषा की साप्ताहिकी थी| जल्द ही दोनों बहुत लोकप्रिय हो गये| इनके माध्यम से तिलक ने भारतियों के संघर्ष और परेशानियों पर प्रकाश डाला| उन्होंने हर एक भारतीय से अपने हक़ के लिए लड़ने का आह्वान किया।
तिलक अपने लेखों में तीव्र और प्रभावशाली भाषा का प्रयोग करते थे जिससे पाठक जोश और देश भक्ति के भावना से ओत-प्रोत हो जाये।
बाल गंगाधर तिलक सन १८९० में भारतीय राष्ट्रीय कांग्रेस से जुड़े। अपने जीवन काल में वह पुणे म्युनिसिपल परिषद और बॉम्बे लेजिस्लेचर के सदस्य और बॉम्बे यूनिवर्सिटी के निर्वाचित ‘फैलो’ भी रहे|
एक आंदोलनकारी और शिक्षक के साथ-साथ तिलक एक महान समाज सुधारक भी थे| उन्होंने बाल विवाह जैसी कुरीतियों का विरोध किया और इसे प्रतिबंधित करने की मांग की| वे विधवा पुनर्विवाह के प्रबल समर्थक भी थे| तिलक एक कुशल संयोजक भी थे| गणेश उत्सव और शिवाजी के जन्म उत्सव जैसे सामाजिक उत्सवों को प्रतिष्ठित कर उन्होंने लोगों को एक साथ जोड़ने का कार्य भी किया।
सन १८९७ में अंग्रेज़ सरकार ने तिलक पर भड़काऊ लेखों के माध्यम से जनता को उकसाने, कानून को तोड़ने और शांति व्यवस्था भंग करने का आरोप लगाया। उन्हें डेढ़ साल की सश्रम कारावास की सजा सुनाई गयी| सजा काटने के बाद तिलक सन १८९८ में रिहा हुए और स्वदेशी आंदोलन को शुरू किया| समाचार पत्रों और भाषणों के माध्यम से उन्होंने महाराष्ट्र के गाँव-गाँव तक स्वदेशी आंदोलन का सन्देश पहुँचाया। उनके घर के सामने ही एक ‘स्वदेशी मार्केट’ का आयोजन भी किया गया|
इसी बीच कांग्रेस दो गुटों में विभाजित हो गया – उदारवादी और अतिवादी। तिलक के नेतृत्व वाला अतिवादी गुट गोपाल कृष्ण गोखले के उदारवादी गुट का पुरजोर विरोधी था| अतिवादी स्वराज के पक्ष में थे जबकि उदारवादियों का ये मानना था की स्वराज के लिए अनुकूल वक्त अभी नहीं आया था| इसी वैचारिक मतभेद ने अंततः कांग्रेस को दो हिस्सों में तोड़ दिया।
सन १९०६ में अंग्रेज़ सरकार ने तिलक को विद्रोह के आरोप में गिरफ्तार किया। सुनवाई के पश्चात उन्हें ६ साल की सजा सुनाई गयी और उन्हें मांडले (बर्मा) जेल ले जाया गया| जेल में उन्होंने अपना अधिकतर समय पाठन-लेखन में बिताया। उन्होंने अपनी प्रसिद्ध पुष्तक ‘गीता रहष्य’ इसी दौरान लिखी। सजा काटने के पश्चात तिलक ८ जून १९१४ को जेल से रिहा हुए| तत्पश्चात, वह कांग्रेस के दोनों गुटों को एक साथ लाने की कोशिश में जुट गए लेकिन उन्हें कामयाबी नहीं मिली। सन १९१६ में तिलक ने ‘होम रूल लीग’ की स्थापना की  जिसका उद्देश्य स्वराज था| उन्होंने गाँव-गाँव और मुहल्लों में जाकर लोगों को ‘होम रूल लीग’ के उद्देश्य को समझाया।
भारत का यह महान सपूत १ अगस्त १९२० को परलोक सिधार गया|
लाला लाजपत राय
जन्म: 28 जनवरी, 1865
निधन: 17 नवम्बर, 1928
उपलब्धियां: अमेरिका में भारतीय होम लीग सोसायटी की स्थापना, 1920 में कांग्रेस के अध्यक्ष
लाला लाजपत राय भारत में ब्रिटिश शासन के खिलाफ लड़ने वाले मुख्य क्रांतिकारियों में से एक थे। वह पंजाब केसरी (पंजाब का शेर) के नाम से विख्यात थे और कांग्रेस के गरम दल के तीन प्रमुख नेताओं लाल-बाल-पाल (लाला लाजपत राय, बाल गंगाधर तिलक और बिपिन चन्द्र पाल) में से एक थे। उन्होंने पंजाब नैशनल बैंक (पीएनबी) और लक्ष्मी बीमा कम्पनी की स्थापना भी की। लाला लाजपत राय ने बहुत से क्रांतिकारियों को प्रभावित किया और उनमे एक थे शहीद भगत सिंह। सन् 1928 में साइमन कमीशन के विरुद्ध प्रदर्शन के दौरान हुए लाठी-चार्ज में ये बुरी तरह से घायल हो गये और 17 नवम्बर सन् 1928 को परलोक सिधार गए।
प्रारंभिक जीवन 

लाला लाजपत राय का जन्म 28 जनवरी 1865 को दुधिके गॉव में हुआ था जो वर्तमान में पंजाब के मोगा जिले में स्थित है। वह मुंशी राधा किशन आज़ाद और गुलाब देवी के ज्येष्ठ पुत्र थे। उनके पिता बनिया जाति के अग्रवाल थे। बचपन से ही उनकी माँ ने उनको उच्च नैतिक मूल्यों की शिक्षा दी थी।
लाला लाजपत राय ने वर्ष 1889 में वकालत की पढाई के लिए लाहौर के सरकारी विद्यालय में दाखिला लिया। कॉलेज के दौरान वह लाला हंसराज और पंडित गुरुदत्त जैसे देशभक्तों और भविष्य के स्वतंत्रता सेनानियों के संपर्क में आये। तीनों अच्छे दोस्त बन गए और स्वामी दयानंद सरस्वती द्वारा स्थापित आर्य समाज में शामिल हो गए।
राजनैतिक जीवन 

वर्ष 1885 में उन्होंने सरकारी कॉलेज से द्वितीय श्रेणी में वकालत की परीक्षा उत्तीर्ण की और हिसार में अपनी वकालत शुरू कर दी। वकालत के अलावा लालाजी ने दयानन्द कॉलेज के लिए धन एकत्र किया, आर्य समाज के कार्यों और कांग्रेस की गतिविधियों में भाग लिया। वह हिसार नगर पालिका के सदस्य और सचिव चुने गए। वह 1892 में लाहौर चले गए।
लाला लाजपत राय भारतीय राष्ट्रीय कांग्रेस के तीन प्रमुख हिंदू राष्ट्रवादी नेताओं में से एक थे। वह लाल-बाल-पाल की तिकड़ी का हिस्सा थे। बाल गंगाधर तिलक और बिपिन चन्द्र पाल इस तिकड़ी के दूसरे दो सदस्य थे। उन्होंने भारतीय राष्ट्रीय कांग्रेस में नरम दल (जिसका नेतृत्व पहले गोपाल कृष्ण गोखले ने किया) का विरोध करने के लिए गरम दल का गठन किया। लालाजी ने बंगाल के विभाजन के खिलाफ हो रहे आंदोलन में हिस्सा लिया। उन्होंने सुरेन्द्र नाथ बैनर्जी, बिपिन चंद्र पाल और अरविन्द घोष के साथ मिलकर स्वदेशी के सशक्त अभियान के लिए बंगाल और देश के दूसरे हिस्से में लोगों को एकजुट किया। लाला लाजपत राय को 3 मई 1907 को रावलपिंडी में अशांति पैदा करने के लिए गिरफ्तार कर लिया गया और मांडले जेल में छः महीने रखने के बाद 11 नवम्बर 1907 को रिहा कर दिया गया।
स्वतंत्रता संग्राम ने एक क्रन्तिकारी मोड़ ले लिया था इसलिए लालाजीका चाहते थे की भारत की वास्तविक परिस्थिति का प्रचार दोसरे देशों में भी किया जाये। इस उद्देश्य से 1914 में वह ब्रिटेन गए। इसी समय प्रथम विश्व युद्ध छिड़ गया जिसके कारण वह भारत नहीं लौट पाये और फिर भारत के लिए समर्थन प्राप्त करने के लिए संयुक्त राज्य अमेरिका चले गए। उन्होंने इंडियन होम लीग ऑफ़ अमेरिका की स्थापना की और “यंग इंडिया” नामक एक पुस्तक लिखी। पुस्तक के द्वारा उन्होंने भारत में ब्रिटिश शासन को लेकर गंभीर आरोप लगाये और इसलिए इसे ब्रिटेन और भारत में प्रकाशित होने से पहले ही प्रतिबंधित कर दिया गया। 1920 में विश्व युद्ध खत्म होने के बाद ही वह भारत लौट पाये।
वापस लौटने के पश्चात लाला लाजपत राय ने जलियाँवाला बाग नरसंहार के खिलाफ पंजाब में विरोध प्रदर्शन और असहयोग आंदोलन का नेतृत्व किया। इस दौरान वो कई बार गिरफ्तार भी हुए। वह चौरी चौरा कांड के कारण असहयोग आंदोलन को बंद करने के गांधी जी के निर्णय से सहमत नहीं थे और उन्होंने कांग्रेस इंडिपेंडेंस पार्टी की स्थापना की।
साइमन कमीशन का विरोध

वर्ष 1928 में ब्रिटिश सरकार ने संवैधानिक सुधारों पर चर्चा के लिए साइमन कमीशन को भारत भेजने का फैसला किया। कमीशन में कोई भी भारतीय सदस्य न होने की वजह से सभी लोगों में निराशा उर क्रोध व्याप्त था। 1929 में जब कमीशन भारत आया तो पूरे भारत में इसका विरोध किया गया। लाला लाजपत राय ने खुद साइमन कमीशन के खिलाफ एक जुलूस का नेतृत्व किया। हांलाकि जुलूस शांतिपूर्ण निकाला गया पर ब्रिटिश सरकार ने बेरहमी से जुलूस पर लाठी चार्ज करवाया। लाला लाजपत राय को सिर पर गंभीर चोटें आयीं और जिसके कारण 17 नवंबर 1928 में उनकी मृत्यु हो गई।
डॉ. भीमराव अम्बेडकर
जन्म: 14 अप्रैल, 1891
निधन: 6 दिसंबर, 1956
उपलब्धियां: स्वतंत्र भारत के संविधान की रचना करने के लिए संविधान सभा द्वारा गठित ड्राफ्टिंग समिति के अध्यक्ष चुने गए, भारत के प्रथम कानून मंत्री, 1990 में भारत रत्न से सम्मानित किया गया
डॉ. भीमराव अम्बेडकर को भारत में दलितों और पिछड़े वर्ग के मसीहा के रूप में देखा जाता है। वह 1947 में स्वतंत्र भारत के संविधान की रचना के लिए संविधान सभा द्वारा गठित ड्राफ्टिंग समिति के अध्यक्ष थे। उन्होंने संविधान को तैयार करने में अत्यंत महत्वपूर्ण भूमिका निभाई। भीमराव अम्बेडकर भारत के प्रथम कानून मंत्री भी थे। देश के प्रति अतुलनीय सेवाओं के लिए वर्ष 1990 में उन्हें भारत रत्न से सम्मानित किया गया।
प्रारंभिक जीवन 

डॉ. भीमराव अम्बेडकर का जन्म 14 अप्रैल 1891 को म्हो (वर्तमान मध्य प्रदेश में) में हुआ था। वह रामजी और भीमाबाई सकपाल अम्बेडकर की चौदहवीं संतान थे। भीमराव अम्बेडकर अछूत महार जाति के थे। उनके पिता और दादा ब्रिटिश सेना में कार्यरत थे। उन दिनों सरकार ने यह सुनिश्चित किया कि सेना के सारे कर्मचारी और उनके बच्चे शिक्षित किये जांए और इसके लिए एक विशेष विद्यालय चलाया गया। इस विशेष विद्यालय के कारण भीमराव की अच्छी शिक्षा सुनिश्चित हो गई अंन्यथा अपनी जाति के कारण वो इससे वंचित रह जाते।
भीमराव अम्बेडकर ने बचपन से ही जातिगत भेदभाव का अनुभव किया। भीमराव के पिता सेवानिवृत होने के बाद सतारा महाराष्ट्र में बस गए। भीमराव का स्थानीय विद्यालय में दाखिला हुआ। यहाँ उन्हें कक्षा के एक कोने में फर्श पर बैठना पड़ता था और अध्यापक उनकी कापियों को नहीं छूते थे। इन कठिनाइयों के बावजूद भीमराव ने अपनी पढ़ाई जारी रखी और पूर्ण सफलता के साथ 1908 में बंबई विश्वविद्यालय से मैट्रिक परीक्षा उत्तीर्ण की। भीमराव अम्बेडकर ने आगे की शिक्षा हेतु एल्फिंस्टोन कॉलेज में दाखिला लिया। वर्ष 1912 में उन्होंने बंबई विश्वविद्यालय से राजनीति विज्ञान और अर्थशास्त्र में स्नातक की उपाधि प्राप्त की और उन्हें बड़ौदा में एक नौकरी मिल गई।
वर्ष 1913 में भीमराव अम्बेडकर के पिता का निधन हो गया और उसी साल बड़ौदा के महाराजा ने उन्हें छात्रवत्ति से सम्मानित किया और आगे की पढाई के लिए अमेरिका भेजा। जुलाई 1913 में भीमराव न्यूयॉर्क पहुंचे। भीमराव को उनके जीवन में प्रथम बार महार होने की वजह से नीचा नहीं देखना पड़ा। उन्होंने अपने आप को पूर्ण रूप से पढाई में मशगूल कर लिया और मास्टर ऑफ़ आर्ट्स की डिग्री और 1916 में कोलंबिया विश्वविद्यालय से अपने शोध ” नेशनल डिविडेंड फॉर इंडिया: अ हिस्टोरिकल एंड एनालिटिकल स्टडी” के लिए दर्शनशास्त्र में डॉक्टरेट की उपाधि प्राप्त की। डॉ. अम्बेडकर अर्थशास्त्र और राजनिति विज्ञान की पढाई के लिए अमेरिका से लंदन गए पर बड़ौदा सरकार ने उनकी छात्रवत्ति समाप्त कर दी और उन्हें वापस बुला लिया।
कैरियर 
बड़ौदा के महाराज ने डॉ. अम्बेडकर को राजनितिक सचिव के रूप में नियुक्त किया। पर कोई भी उनके आदेशों को नहीं मानता था क्योंकि वो महार थे। भीमराव अम्बेडकर नवंबर 1924 को बम्बई लौट आये। कोल्हापुर के शाहू महाराज की सहायता से उन्होंने 31 जनवरी 1920 को एक साप्ताहिक अख़बार “मूकनायक” प्रारम्भ किया। महाराजा ने भी “अछूत” की कई बैठकों और सम्मेलनों को संचालित किया जिसे भीमराव ने सम्बोधित किया। सितम्बर 1920 में पर्याप्त धनराशि जमा करने के बाद अम्बेडकर अपनी पढ़ाई पूरी करने के लिए लंदन गए। वहां जाकर उन्होंने वकालत की पढाई की।
लंदन में अपनी पढ़ाई खत्म करने के पश्चात अम्बेडकर भारत लौट आये। जुलाई 1924 में उन्होंने बहिष्कृत हितकारिणी सभा की स्थापना की। इस सभा का उद्देश्य सामाजिक और राजनैतिक स्तर पर दलितों का उत्थान कर भारतीय समाज में दूसरे वर्गों के समकक्ष लाना था। उन्होंने अछूतों को सार्वजनिक टंकी से पानी निकालने का अधिकार देने के लिए बम्बई के पास कोलाबा में चौदर टैंक पर महद मार्च का नेतृत्व किया और सार्वजनिक रूप से ‘मनुस्मृति’ की प्रतियां जलाईं।
1929 में अम्बेडकर ने भारत में एक जिम्मेदार भारत सरकार की स्थापना पर विचार करने के लिए ब्रिटिश कमीशन के साथ सहयोग का एक विवादास्पद निर्णय लिया। कांग्रेस ने आयोग का बहिष्कार करने का फैसला किया और आज़ाद भारत के एक संविधान के संस्करण की रूप रेखा तैयार की। कांग्रेस के संस्करण में दलित वर्गों के लिए कोई प्रावधान नहीं था। अम्बेडकर दलित वर्गों के अधिकारों की रक्षा के कारण कांग्रेस के लिए उलझन बन गए।
जब रामसे मैकडोनाल्ड ‘सांप्रदायिक अवार्ड’ के तहत दलित वर्गों के लिए एक अलग निर्वाचिका की घोषणा की गई तब गांधीजी इस फैसले के खिलाफ आमरण भूख हड़ताल पर बैठ गए। नेताओं ने डॉ. अम्बेडकर को अपनी मांग को छोड़ने के लिए कहा। 24 सितम्बर 1932 को डॉ. अम्बेडकर और गांधीजी के बीच एक समझौता हुआ जो प्रशिद्ध ‘पूना संधि’ के नाम से जाना जाता है। इस संधि के अनुसार अलग निर्वाचिका की मांग को क्षेत्रीय विधान सभाओ और राज्यों की केंद्रीय परिषद में आरक्षित सीटों जैसी विशेष रियायतों के साथ बदल दिया गया।
डॉ. अम्बेडकर ने लंदन में तीनों राउंड टेबल कांफ्रेंस में भाग लिया और अछूतों के कल्याण के लिए जोरदार तरीके से अपनी बात रखी। इस बीच, ब्रिटिश सरकार ने 1937 में प्रांतीय चुनाव कराने का फैसला किया। डॉ बी.आर. अम्बेडकर ने बंबई प्रांत में चुनाव लड़ने के लिए अगस्त 1936 में “स्वतंत्र लेबर पार्टी ‘की स्थापना की। वह और उनकी पार्टी के कई उम्मीदवार बंबई विधान सभा के लिए चुने गए।
1937 में डॉ. अम्बेडकर ने कोंकण क्षेत्र में पट्टेदारी की “खोटी” प्रणाली को समाप्त करने के लिए एक विधेयक पास करवाया। इस के द्वारा भूपतियों की दासता और सरकार के गुलाम बनकर काम करने वाले महार की “वतन” प्रणाली को समाप्त किया गया। कृषि प्रधान बिल के एक खंड में दलित वर्गों को “हरिजन” के नाम से उल्लेखित किया गया। भीमराव ने अछूतों के लिए इस शीर्षक का जोरदार विरोध किया। उन्होंने कहा की यदि “अछूत” भगवान के लोग थे तो सभी दूसरे राक्षसों के लोग रहे होंगे। वह ऐसे किसी भी सन्दर्भ के खिलाफ थे। पर इंडियन राष्ट्रीय कांग्रेस हरिजन नाम रखने में सफल रही। अम्बेडकर को बहुत दुःख हुआ कि जिसके लिए उन्हें बुलाया गया उस बात को उन्हें कहने ही नहीं दिया गया
1947 में जब भारत आजाद हुआ तब प्रथम प्रधानमंत्री पंडित जवाहरलाल नेहरू ने डॉ. भीमराव अंबेडकर को कानून मंत्री के रूप में संसद से जुड़ने के लिए आमंत्रित किया। संविधान सभा की एक समिति को संविधान की रचना का काम सौंपा गया और डॉ. अम्बेडकर को इस समिति का अध्यक्ष चुना गया। फरवरी 1948 को डॉ. अम्बेडकर ने भारत के लोगों के समक्ष संविधान का प्रारूप प्रस्तुत किया जिसे 26 जनवरी 1949 को लागू किया गया।
अक्टूबर 1948 में डॉ. अम्बेडकर ने हिन्दू कानून को सुव्यवस्थित करने की एक कोशिश में हिन्दू कोड बिल संविधान सभा में प्रस्तुत किया। बिल को लेकर कांग्रेस पार्टी में भी काफी मतभेद थे। बिल पर विचार के लिए इसे सितम्बर 1951 तक स्थगित कर दिया गया। बिल को पास करने के समय इसे छोटा कर दिया गया। अम्बेडकर ने उदास होकर कानून मंत्री के पद से त्याग पत्र दे दिया।
24 मई 1956 को बम्बई में बुद्ध जयंती के अवसर पर उन्होंने यह घोषणा की कि वह अक्टूबर में बौद्ध धर्म अपना लेंगे। 14 अक्टूबर 1956 को उन्होंने अपने कई अनुयायियों के साथ बौद्ध धर्म को गले लगा लिया। 6 दिसंबर 1956 को बाबा साहेब डॉ. भीमराव अम्बेडकर परलोक सिधार गए।
डॉ. राजेंद्र प्रसाद
जन्म: 3 दिसंबर, 1884
निधन: 28 फरवरी, 1963
उपलब्धियां: स्वतंत्र भारत के प्रथम राष्ट्रपति, संविधान सभा के अध्यक्ष
डॉ. राजेंद्र प्रसाद स्वतंत्र भारत के प्रथम राष्ट्रपति थे। वह उस संविधान सभा के अध्यक्ष थे जिसने संविधान की रूप रेखा तैयार की। उन्होंने कुछ समय के लिए स्वतन्त्र भारत की पहली सरकार में केंद्रीय मंत्री के रूप भी में सेवा की थी। राजेन्द्र प्रसाद गांधीजी के मुख्य शिष्यों में से एक थे और उन्होंने भारतीय स्वतंत्रता संग्राम में महत्वपूर्ण भूमिका निभाई।
प्रारंभिक जीवन 

डॉ. राजेंद्र प्रसाद का जन्म 3 दिसंबर 1884 को बिहार के सीवान जिले के जीरादेई गांव में हुआ था। उनके पिता का नाम महादेव सहाय और माता का नाम कमलेश्वरी देवी था। राजेन्द्र प्रसाद अपने भाई-बहनों में सबसे छोटे थे। महादेव सहाय फारसी और संस्कृत भाषा के विद्वान थे। डॉ. राजेंद्र प्रसाद को अपनी माँ और बड़े भाई से काफी लगाव था।
पांच वर्ष की आयु में राजेंद्र प्रसाद को उनके समुदाय की एक प्रथा के अनुसार उन्हें एक मौलवी के सुपुर्द कर दिया गया जिसने उन्हें फ़ारसी सिखाई। बाद में उन्हें हिंदी और अंकगणित सिखाई गयी। मात्र 12 साल की उम्र में राजेंद्र प्रसाद का विवाह राजवंशी देवी से हो गया।
राजेंद्र प्रसाद एक प्रतिभाशाली छात्र थे। उन्होंने कलकत्ता विश्वविद्यालय की प्रवेश परीक्षा में प्रथम स्थान प्राप्त किया और उन्हें 30 रूपए मासिक छात्रवृत्ति दिया गया। वर्ष 1902 में उन्होंने प्रसिद्ध कलकत्ता प्रेसीडेंसी कॉलेज में प्रवेश लिया। यहाँ उनके शिक्षकों में महान वैज्ञानिक जगदीश चन्द्र बोस और माननीय प्रफुल्ल चन्द्र रॉय शामिल थे। बाद में उन्होंने विज्ञान से हटकर कला के क्षेत्र में एम ए और कानून में मास्टर्स की शिक्षा पूरी की। इसी बीच, वर्ष 1905 में अपने बड़े भाई महेंद्र के कहने पर राजेंद्र प्रसाद स्वदेशी आंदोलन से जुड़ गए। वह सतीश चन्द्र मुख़र्जी और बहन निवेदिता द्वारा संचालित ‘डॉन सोसाइटी’ से भी जुड़े।
राजनैतिक जीवन

भारतीय राष्ट्रीय मंच पर महात्मा गांधी के आगमन ने डॉ. राजेंद्र प्रसाद को काफी प्रभावित किया। जब गांधीजी बिहार के चंपारण जिले में तथ्य खोजने के मिशन पर थे तब उन्होंने राजेंद्र प्रसाद को स्वयंसेवकों के साथ चंपारण आने के लिए कहा। गांधीजी ने जो समर्पण, विश्वास और साहस का प्रदर्शन किया उससे डॉ. राजेंद्र प्रसाद काफी प्रभावित हुए। गांधीजी के प्रभाव से डॉ. राजेंद्र प्रसाद का दृष्टिकोण ही बदल गया। उन्होंने अपने जीवन को साधारण बनाने के लिए अपने सेवकों की संख्या कम कर दी। उन्होंने अपने दैनिक कामकाज जैसे झाड़ू लगाना, बर्तन साफ़ करना खुद शुरू कर दिया जिसे वह पहले दूसरों से करवाते थे।
गांधीजी के संपर्क में आने के बाद वह आज़ादी की लड़ाई में पूरी तरह से मशगूल हो गए। उन्होंने असहयोग आंदोलन में सक्रिय रूप से भाग लिया। डॉ राजेंद्र प्रसाद को 1930 में नमक सत्याग्रह में भाग लेने के दौरान गिरफ्तार कर लिया गया। 15 जनवरी 1934 को जब बिहार में एक विनाशकारी भूकम्प आया तब वह जेल में थे। जेल से रिहा होने के दो दिन बाद ही राजेंद्र प्रसाद धन जुटाने और राहत के कार्यों में लग गए। वायसराय के तरफ से भी इस आपदा के लिए धन एकत्रित किया। राजेंद्र प्रसाद ने तब तक तीस लाख अस्सी हजार राशि एकत्रित कर ली थी और वायसराय इस राशि का केवलएक तिहाई हिस्सा ही जुटा पाये। राहत का कार्य जिस तरह से व्यवस्थित किया गया था उसने डॉ. राजेंद्र प्रसाद के कौशल को साबित किया। इसके तुरंत बाद डॉ. राजेंद्र प्रसाद को भारतीय राष्ट्रीय कांग्रेस के बम्बई अधिवेशन के लिए अध्यक्ष चुना गया। उन्हें 1939 में नेताजी सुभाष चन्द्र बोस के इस्तीफे के बाद कांग्रेस के अध्यक्ष के रूप में निर्वाचित किया गया।
जुलाई 1946 को जब संविधान सभा को भारत के संविधान के गठन की जिम्मेदारी सौंपी गयी तब डॉ. राजेंद्र प्रसाद को इसका अध्यक्ष नियुक्त किया गया। आज़ादी के ढाई साल बाद 26 जनवरी 1950 को स्वतन्त्र भारत का संविधान लागू किया गया और डॉ. राजेंद्र प्रसाद को भारत के प्रथम राष्ट्रपति के रूप में चुना गया। राष्ट्रपति के रूप में अपने अधिकारों का प्रयोग उन्होंने काफी सूझ-बूझ से किया और दूसरों के लिए एक नई मिशाल कायम की। राष्ट्रपति के रूप में अपने कार्यकाल के दौरान उन्होंने मित्रता बढ़ाने के इरादे से कई देशों का दौरा किया और नए रिश्ते स्थापित करने की मांग की।
राष्ट्रपति के रूप में 12 साल के कार्यकाल के बाद वर्ष 1962 में डॉ. राजेंद्र प्रसाद सेवानिवृत्त हो गए और उन्हें देश के सर्वोच्च नागरिक सम्मान ‘भारत रत्न’ से सम्मानित किया गया। सेवानिवृत्ति के बाद अपने जीवन के कुछ महीने उन्होंने पटना के सदाक़त आश्रम में बिताये। 28 फरवरी 1963 को डॉ. राजेंद्र प्रसाद का देहांत हो गया।

लाल बहादुर शास्त्री
जन्म: 2 अक्टूबर, 1904

निधन: 10 जनवरी, 1966
उपलब्धियां: भारतीय स्वतंत्रता संग्राम में मुख्य भूमिका, उत्तर प्रदेश के तत्कालीन मुख्यमंत्री गोविन्द वल्लभ पंत के संसदीय सचिव, पंत मंत्रिमंडल में पुलिस और परिवहन मंत्री, केंद्रीय मंत्रिमंडल में रेलवे और परिवहन मंत्री, केन्द्रीय मंत्रिमंडल में परिवहन और संचार, वाणिज्य और उद्योग,1964 में भारत के प्रधान मंत्री बने
लाल बहादुर शास्त्री स्वतंत्र भारत के दूसरे प्रधानमंत्री थे। शारीरिक कद में छोटे होने के बावजूद भी वह महान साहस और इच्छाशक्ति के व्यक्ति थे। पाकिस्तान के साथ 1965 केयुद्ध के दौरान उन्होंने सफलतापूर्वक देश का नेतृत्व किया। युद्ध के दौरान देश को एकजुट करने के लिए उन्होंने “जय जवान जय किसान’ का नारा दिया। आज़ादी से पहले उन्होंने स्वतंत्रता आंदोलन में भी महत्वपूर्ण भूमिका अदा की। उन्होंने बड़ी सादगी और ईमानदारी के साथ अपना जीवन जिया और सभी देशवासियों के लिए एक प्रेरणा के श्रोत बने।
प्रारंभिक जीवन

लाल बहादुर शास्त्री का जन्म 2 अक्टूबर 1904 को उत्तर प्रदेश के मुग़लसराय में हुआ था। उनके पिता शारदा प्रसाद और माँ रामदुलारी देवी थीं। लाल बहादुर का उपनाम श्रीवास्तव था पर उन्होंने इसे बदल दिया क्योंकि वह अपनी जाति को अंकित करना नहीं चाहते थे। लाल बहादुर के पिता एक स्कूल में अध्यापक थे और बाद में वह इलाहबाद के आयकर विभाग में क्लर्क बन गए। गरीब होने के वाबजूद भी शारदा प्रशाद अपनी ईमानदारी और शराफत के लिए जाने जाते थे। लाल बहादुर केवल एक वर्ष के थे तभी उनके पिता का देहांत हो गया। तत्पश्चात रामदुलारी देवी ने लाल बहादुर और अपनी दो पुत्रियों का पालन पोषण अपने पिता के घर पर किया।
जब लाल बहादुर छः वर्ष के थे तब एक दिलचस्प घटना घटी। एक दिन विद्यालय से घर लौटते समय लाल बहादुर और उनके दोस्त एक आम के बगीचे में गए जो उनके घर के रास्ते में ही पड़ता था। उनके दोस्त आम तोड़ने के लिए पेड़ पर चढ़ गए जबकि लाल बहादुर निचे ही खड़े रहे। इसी बीच माली आ गया और उसने लालबहादुर को पकड़कर डांटा और पीटना शुरू कर दिया। बालक लाल बहादुर ने माली से निवेदन किया कि वह एक अनाथ है इसलिए उन्हें छोड़ दें। बालक पर दया दिखाते हुए माली ने कहा “चूँकि तुम एक अनाथ हो इसलिए यह सबसे जरुरी है कि तुम बेहतर आचरण सीखो” इन शब्दों ने उन पर एक गहरी छाप छोड़ी और उन्होंने भविष्य में बेहतर व्यवहार करने की कसम खाई।
लाल बहादुर अपने दादा के घर पर 10 साल की उम्र तक रुके। तब तक उन्होंने कक्षा छः की परीक्षा उत्तीर्ण कर ली थी। उच्च शिक्षा प्राप्त करने के लिए वह वाराणसी गए।
राजनैतिक जीवन
1921 में जब महात्मा गांधी ने ब्रिटिश सरकार के खिलाफ असहयोग आंदोलन की शुरुआत की तब लाल बहादुर शास्त्री मात्र 17 साल के थे। जब महात्मा गांधी ने युवाओं को सरकारी स्कूलों और कॉलेजों, दफ्तरों और दरबारों से बाहर आकर आजादी के लिए सब कुछ न्योछावर करने का आह्वान किया तब उन्होंने अपना स्कूल छोड़ दिया। हांलाकि उनकी माताजी और रिश्तेदारों ने ऐसा न करने का सुझाव दिया पर वो अपने फैसले पर अटल रहे। लाल बहादुर को असहयोग आंदोलन के दौरान गिरफ्तार भी किया गया पर कम उम्र के कारण उन्हें छोड़ दिया गया।
जेल से छूटने के पश्चात लाल बहादुर ने काशी विद्यापीठ में चार साल तक दर्शनशास्त्र की पढाई की। वर्ष 1926 में लाल बहादुर ने “शास्त्री” की उपाधि प्राप्त कर ली। काशी विद्यापीठ छोड़ने के पश्चात वो “द सर्वेन्ट्स ऑफ़ द पीपल सोसाइटी” से जुड़ गए जिसकी शुरुआत 1921 में लाला लाजपत राय द्वारा की गयी थी। इस सोसाइटी का प्रमुख उद्देश्य उन युवाओं को प्रशिक्षित करना था जो अपना जीवन देश की सेवा में समर्पित करने के लिए तैयार थे। 1927 में लाल बहादुर शास्त्री का विवाह ललिता देवी के साथ हुआ। विवाह संस्कार काफी साधारण तरीके से हुआ।
1930 में गांधी जी ने सविनय अवज्ञा आंदोलन का आह्वान किया और लाल बहादुर भी इस आंदोलन से जुड़े और लोगों को सरकार को भू-राजस्व और करों का भुगतान न करने के लिए प्रेरित किया। उन्हें गिरफ्तार कर लिया गया और ढाई साल के लिए जेल भेज दिया गया। जेल में वो पश्चिमी देशों के दार्शनिकों, क्रांतिकारियों और समाज सुधारकों के कार्यों से परिचित हुए। वह बहुत ही आत्म सम्मानी व्यक्ति थे। एक बार जब वह जेल में थे उनकी एक बेटी गंभीर रूप से बीमार हो गयी। अधिकारीयों ने उन्हें कुछ समय के लिए इस शर्त पर रिहा करने की सहमति जताई कि वह यह लिख कर दें कि वह इस दौरान किसी भी स्वतंत्रता आंदोलन में भाग नहीं लेंगे। लाल बहादुर जेल से कुछ समय के लिए रिहा होने के दौरान स्वतंत्रता आंदोलन में भाग लेने के इच्छुक नहीं थे फिर भी उन्होंने कहा कि वह यह बात लिख कर नहीं देंगे। उनका मानना था कि लिखित रूप में देना उनके आत्म सम्मान के विरुद्ध है।
1939 में दूसरे विश्व युद्ध शुरू होने के बाद सन 1940 में कांग्रेस ने आजादी कि मांग करने के लिए “एक जन आंदोलन” प्रारम्भ किया। लाल बहादुर शास्त्री को जन आंदोलन के दौरान गिरफ्तार कर लिया गया और एक साल के बाद रिहा किया गया। 8 अगस्त 1942 को गांधीजी ने भारत छोड़ो आंदोलन का आह्वान किया। उन्होंने इस आंदोलन में सक्रिय रूप से भाग लिया। इसी दौरान वह भूमिगत हो गए पर बाद में गिरफ्तार कर लिए और फिर 945 में दूसरे बड़े नेताओं के साथ उन्हें भी रिहा कर दिया गया। उन्होंने 1946 में प्रांतीय चुनावों के दौरान अपनी कड़ी मेहनत से पंडित गोविन्द वल्लभ पंत को बहुत प्रभावित किया। लाल बहादुर की प्रशासनिक क्षमता और संगठन कौशल इस दौरान सामने आया। जबगोविन्द वल्लभ पंत उत्तर प्रदेश के मुख्य मंत्री बने तो उन्होंने लाल बहादुर को संसदीय सचिव के रूप में नियुक्त किया। 1947 में शास्त्रीजी पंत मंत्रिमंडल में पुलिस और परिवहन मंत्री बने।
भारत के गणराज्य बनने के बाद जब पहले आम चुनाव आयोजित किये गए तब लाल बहादुर शास्त्री कांग्रेस पार्टी के महासचिव थे। कांग्रेस पार्टी ने भारी बहुमत के साथ चुनाव जीता। 1952 में जवाहर लाल नेहरू ने लाल बहादुर शास्त्री को केंद्रीय मंत्रिमंडल में रेलवे और परिवहन मंत्री के रूप में नियुक्त किया। तृतीय श्रेणी के डिब्बों में यात्रियों को और अधिक सुविधाएं प्रदान करने में लाल बहादुर शास्त्री के योगदान को भुलाया नहीं जा सकता। उन्होंने रेलवे में प्रथम श्रेणी और तृतीय श्रेणी के बीच विशाल अंतर को कम किया। 1956 में लाल बहादुर शास्त्री ने एक रेल दुर्घटना की नैतिक जिम्मेदारी लेते हुए मंत्री पद से त्यागपत्र दे दिया। जवाहरलाल नेहरू ने शास्त्रीजी को मनाने की बहुत कोशिश की पर लाल बहादुर शास्त्री अपने फैसले पर कायम रहे। अपने कार्यों से लाल बहादुर शास्त्री ने सार्वजनिक जीवन में नैतिकता के एक नए मानक को स्थापित किया ।
अगले आम चुनावों में जब कांग्रेस सत्ता में वापस आयी तब लाल बहादुर शास्त्री परिवहन और संचार मंत्री और बाद में वाणिज्य और उद्द्योग मंत्री बने। वर्ष 1961 में गोविन्द वल्लभ पंत के देहांत के पश्चात वह गृह मंत्री बने । सन 1962 में भारत-चीन युद्ध के दौरान शास्त्रीजी ने देश की आतंरिक सुरक्षा बनाये रखने में महत्वपूर्ण भूमिका निभाई।
1964 में जवाहरलाल नेहरू के मरणोपरांत सर्वसम्मति से लाल बहादुर शास्त्री को भारत का प्रधान मंत्री चुना गया। यह एक मुश्किल समय था और देश बड़ी चुनौतियों से जूझ रहा था। देश में खाद्यान की कमी थी और पाकिस्तान सुरक्षा के मोर्चे पर समस्या खड़ा कर रहा था। 1965 में पाकिस्तान ने भारत पर हमला कर दिया। कोमल स्वभाव वाले लाल बहादुर शास्त्री ने इस अवसर पर अपनी सूझबूझ और चतुरता से देश का नेतृत्व किया। सैनिकों और किसानों को उत्साहित करने के लिए उन्होंने “जय जवान, जय किसान” का नारा दिया। पाकिस्तान को युद्ध में हार का सामना करना पड़ा और शास्त्रीजी के नेतृत्व की प्रशंसा हुई।
जनवरी 1966 में भारत और पाकिस्तान के बीच शांति वार्ता के लिए ताशकंद में लाल बहादुर शास्त्री और अयूब खान के बीच हुई बातचीत हुई। भारत और पाकिस्तान ने रूसी मध्यस्थता के तहत संयुक्त घोषणापत्र पर हस्ताक्षर किए। संधि के तहत भारत युद्ध के दौरान कब्ज़ा किये गए सभी प्रांतो को पाकिस्तान को लौटने के लिए सहमत हुआ। 10 जनवरी 1966 को संयुक्त घोषणा पत्र हस्ताक्षरित हुआ और उसी रात को दिल का दौरा पड़ने से लाल बहादुर शास्त्री का निधन हो गया।
सुभाष चन्द्र बोस
जन्म: 23 जनवरी 1897
मृत्यु: 18 अगस्त 1945
उपलब्धियां– सुभाष चन्द्र बोस ने ‘तुम मुझे खून दो मैं तुम्हे आज़ादी दूंगा’ और ‘जय हिन्द’ जैसे प्रसिद्द नारे दिए, भारतीय प्रशासनिक सेवा की परीक्षा पास की, 1938 और 1939 में कांग्रेस के अध्यक्ष चुने गए, 1939 में फॉरवर्ड ब्लाक का गठन किया, अंग्रेजों को देश से निकालने के लिए ‘आजाद हिन्द फ़ौज’ की स्थापना की
सुभाष चंद्र बोस को ‘नेता जी’ भी बुलाया जाता है। वह भारतीय स्वतंत्रता संग्राम के एक प्रख्यात नेता थे| हालाँकि देश की आज़ादी में योगदान का ज्यादा श्रेय महात्मा गाँधी और नेहरु को दिया जाता है मगर सुभाष चन्द्र बोस का योगदान भी किसी से कम नहीं था|
प्रारंभिक जीवन
उनका जन्म जनवरी 23 सन 1897 में उड़ीसा के कटक शहर में हुआ था। उनके पिता जानकी नाथ बोस प्रख्यात वकील थे। उनकी माता प्रभावती देवी सती और धार्मिक महिला थीं। प्रभावती और जानकी नाथ की 14 संतानें थीं जिसमें छह बेटियां और आठ बेटे थे। सुभाष उनमें से नवें स्थान पर थे। सुभाष बचपन से ही पढ़ने में होनहार थे। उन्होंने दसवीं की परीक्षा में प्रथम स्थान प्राप्त किया था और स्नातक में भी वो प्रथम आए थे। कलकत्ता के स्कॉटिश चर्च कॉलेज से उन्होंने दर्शनशास्त्र में स्तानक की डिग्री हासिल की थी। उसी दौरान सेना में भर्ती हो रही थी। उन्होंने भी सेना में भर्ती होने का प्रयास किया परंतु आंखें खराब होने के कारण उनको अयोग्य घोषित कर दिया गया। वे स्वामी विवेकानंद के अनुनायक थे। अपने परिवार की इच्छा के अनुसार वर्ष 1919 में वे भारतीय प्रशासनिक सेवा की तैयारी के लिए इंग्लैंड पढ़ने गये।
कैरियर
भारतीय प्रशासनिक सेवा के लिए उन्होंने 1920 में आवेदन किया और इस परीक्षा में उनको न सिर्फ सफलता मिली बल्कि उन्होंने चैथा स्थान भी हासिल किया। वे जलियावाला बाग के नरसंहार के बहुत व्याकुल हुए और 1921 में प्रशासनिक सेवा से इस्तीफा दे दिया। भारत वापस आने के बाद नेता जी गांधीजी के संपर्क में आए और भारतीय राष्ट्रीय कांग्रेस में शामिल हुए। गांधी जी के निर्देशानुसार उन्होंने देशबंधु चितरंजन दास के साथ काम करना शुरू किया। उन्होंने बाद में चितरंजन दास को अपना राजनैतिक गुरु बताया था। अपनी सूझ-बूझ और मेहनत से सुभाष बहुत जल्द ही कांग्रेस के मुख्य नेताओं में शामिल हो गए| 1928 में जब साइमन कमीशन आया तब कांग्रेस ने इसका विरोध किया और काले झंडे दिखाए। 1928 में कांग्रेस का वार्षिक अधिवेशन मोतीलाल नेहरू की अध्यक्षता में कोलकाता में हुआ। इस अधिवेशन में अंग्रेज सरकार को ‘डोमिनियन स्टेटस’ देने के लिए एक साल का वक्त दिया गया| उस दौरान गांधी जी पूर्ण स्वराज की मांग से सहमत नहीं थे। वहीं सुभाष को और जवाहर लाल नेहरू को पूर्ण स्वराज की मांग से पीछे हटना मंजूर नहीं था। 1930 में उन्होंने इंडीपेंडेंस लीग का गठन किया। सन 1930 के ‘सिविल डिसओबिडेंस’ आन्दोलन के दौरान सुभाष को गिरफ्तार कर जेल भेज दिया गया। गांधीजी-इरविन पैक्ट के बाद 1931 में उनकी रिहाई हुई| सुभाष ने गाँधी-इरविन पैक्ट का विरोध किया और  ‘सिविल डिसओबिडेंस’ आन्दोलन को रोकने के फैसले से भी वह खुश नहीं थे|
सुभाष को जल्द ही ‘बंगाल अधिनियम’ के अंतर्गत दोबारा जेल में डाल दिया गया। इस दौरान उनको करीब एक साल तक जेल में रहना पड़ा और बाद में बीमारी की वजह से उनको जेल से रिहाई मिली। उनको भारत से यूरोप भेज दिया गया। वहां उन्होंने, भारत और यूरोप के मध्य राजनैतिक और सांकृतिक संबंधों को बढ़ाने के लिए कई शहरों में केंद्र स्थापित किये| उनके भारत आने पर पाबंदी होने बावजूद वो भारत आए और परिणामतः उन्हें 1 साल के लिए जेल जाना पड़ा । 1937 के चुनावों के बाद कांग्रेस पार्टी 7 राज्यों में सत्ता में आई और इसके बाद सुभाष को रिहा किया गया| इसके कुछ समय बाद सुभाष कांग्रेस के हरिपुरा अधिवेशन (1938) में अध्यक्ष चुने गए| अपने कार्यकाल के दौरान सुभाष ने ‘राष्ट्रीय योजना समिति’ का गठन किया। 1939 के त्रिपुरी अधिवेशन में सुभाष को दोबारा अध्यक्ष चुन लिया गया| इस बार सुभाष का मुकाबला पट्टाभि सीतारमैया से था। सीतारमैया को गांधीजी का पूर्ण समर्थन प्राप्त था फिर भी 203 मतों से सुभाष चुनाव जीत गए। इस दौरान द्वितीय विश्वयुध्द के बादल भी मडराने लगे थे और सुभाष ने अंग्रेजों को 6 महीने में देश छोड़ने का अल्टीमेटम दे दिया। सुभाष के इस रवैय्ये का विरोध गांधीजी समेत कांग्रेस के अन्य लोगों ने भी किया जिसके कारण उन्होंने अध्यक्ष पद से इस्तीफा दे दिया और ‘फॉरवर्ड ब्लाक’ की स्थापना की|
सुभाष ने अंग्रजों द्वारा भारत के संसाधनों का द्वितीय विश्व युद्ध में उपयोग करने का घोर विरोध किया और इसके खिलाफ जन आन्दोलन शुरू किया|  उनके इस आंदोलन को जनता का जबरदस्त समर्थन मिल रहा था। इसलिए उन्हें कोलकाता में कैद कर नजरबन्द रखा गया| जनवरी 1941 में सुभाष अपने घर से भागने में सफल हो गए और अफगानिस्तान के रास्ते जर्मनी पहुँच गए। ‘दुश्मन का दुश्मन, दोस्त होता है’ वाली  धारणा के मद्देनजर उन्होंने ब्रिटिश राज को भारत से निकालने के लिए जर्मनी और जापान से मदद की गुहार लगायी। जनवरी 1942 में उन्होंने रेडियो बर्लिन से प्रसारण करना शुरू किया जिससे भारत के लोगों में उत्साह बढ़ा। वर्ष 1943 में वो जर्मनी से सिंगापुर आए। पूर्वी एशिया पहुंचकर उन्होंने रास बिहारी बोस से ‘स्वतंत्रता आन्दोलन’ का कमान लिया और आजाद हिंद फौज का गठन करके युद्ध की तैय्यारी शुरू कर दी। आज़ाद हिन्द फौज की स्थापना मुख्यतः जापानी सेना द्वारा अंग्रेजी फौज से पकड़े हुए भारतीय युद्धबन्दियों को लेकर किया गया था। इसके बाद सुभाष को ‘नेताजी’ कहा जाने लगा| अब आजाद हिन्द फ़ौज भारत की ओर बढ़ने लगी और सबसे पहले अंदमान और निकोबार को आजाद किया| आजाद हिंद फौज बर्मा की सीमा पार करके 18 मार्च 1944 को भारतीय भूमि पर आ धमकी।
द्वितीय विश्व युद्ध में जापान और जर्मनी के हार के साथ, आजाद हिन्द फ़ौज का सपना पूरा नहीं हो सका|
मृत्यु
ऐसा माना जाता है कि 18 अगस्त 1945 में एक विमान दुर्घटना में उनकी मृत्यु ताईवान में हो गयी परंतु उसका दुर्घटना का कोई साक्ष्य नहीं मिल सका। सुभाष चंद्र की मृत्यु आज भी विवाद का विषय है और भारतीय इतिहास सबसे बड़ा संशय है।

इंदिरा गांधी
जन्म: 19 नवम्बर 1917, इलाहाबाद, यूनाइटेड प्रोविंस
मृत्यु: 31 अक्टूबर, 1984, नई दिल्ली
कार्य/पद: राजनेता, भारत की पूर्व प्रधानमंत्री
इंदिरा गांधी भारत की चौथी और प्रथम महिला प्रधानमंत्री थीं।  वो एक ऐसी महिला थीं जिसने न केवल भारतीय राजनीति बल्कि विश्व राजनीति के क्षितिज पर भी विलक्षण प्रभाव छोड़ा। इसी कारण उन्हें लौह महिला के नाम से भी संबोधित किया जाता है। वह भारत के पूर्व प्रधानमंत्री जवाहरलाल नेहरु की इकलौती संतान थीं और नेहरु के प्रधानमंत्री रहते ही उन्होंने सरकार के अन्दर अच्छी पैठ बना ली थी। एक राजनैतिक नेता के रूप में इंदिरा गांधी को बहुत निष्ठुर माना जाता है। प्रधानमंत्री के तौर पर उन्होंने प्रशासन का जरुरत से ज्यादा केन्द्रीयकरण किया। उनके शासनकाल में ही भारत में एकमात्र आपातकाल लागू किया गया और सारे राजनैतिक प्रतिद्वंदियों को जेल में ठूस दिया गया। भारत के संविधान के मूल स्वरुप का संसोधन जितना उनके राज में हुआ, उतना और किसी ने कभी भी नहीं किया। उनके शासन के दौरान ही बांग्लादेश मुद्दे पर भारत-पाक युद्ध हुआ और बांग्लादेश का जन्म हुआ। पंजाब से आतंकवाद का सफाया करने के लिए उन्होंने अमृतसर स्थित सिखों के पवित्र स्थल ‘स्वर्ण मंदिर’ में सेना और सुरक्षा बलों के द्वारा ‘ऑपरेशन ब्लू स्टार’ को अंजाम दिया। इसके कुछ महीनों बाद ही उनके अंगरक्षकों ने उनकी हत्या कर दी। अपनी प्रतिभा और राजनीतिक दृढ़ता के लिए इंदिरा गाँधी को भारतीय इतिहास में हमेशा जाना जायेगा।
प्रारंभिक जीवन
इंदिरा गांधी का जन्म 19 नवंबर 1917 को उत्तर प्रदेश के इलाहाबाद में प्रसिद्ध नेहरु परिवार में हुआ था। उनका पूरा नाम ‘इंदिरा प्रियदर्शिनी’ था। उनके पिता जवाहरलाल नेहरु और दादा मोतीलाल नेहरु थे। जवाहरलाल और मोतीलाल दोनों सफल वकील थे और दोनों ने ही स्वतंत्रता संग्राम में बहुत महत्वपूर्ण योगदान दिया था। इंदिरा की माता का नाम कमला नेहरु था। उनका परिवार आर्थिक एवं बौद्धिक दोनों दृष्टि से बहुत संपन्न था। उनके दादा मोतीलाल नेहरु ने उनका इंदिरा नाम रखा था।
इंदिरा दिखने में के अत्यंत प्रिय थीं इसलिए पंडित नेहरु उन्हें ‘प्रियदर्शिनी’ के नाम से पुकारते थे। माता-पिता का आकर्षक व्यक्तित्व इंदिरा को विरासत के रूप में मिला था। इंदिरा गांधी को बचपन में एक स्थिर पारिवारिक जीवन नहीं मिल पाया था क्योंकि पिता हमेशा स्वतंत्रता आंदोलन में व्यस्त रहे और जब वह 18 वर्ष की थीं तब उनकी मां कमला नेहरू भी तपेदिक के से चल बसीं।
पिताजी की राजनैतिक व्यस्तता और मां के ख़राब स्वास्थ्य के कारण इंदिरा को जन्म के कुछ वर्षों बाद भी शिक्षा का अनुकूल माहौल नहीं उपलब्ध हो पाया था। राजनैतिक कार्यकर्ताओं के रात-दिन आने-जाने के कारण घर का वातावरण भी पढ़ाई के अनुकूल नहीं था इसलिए पंडित नेहरु ने उनकी शिक्षा के लिए घर पर ही शिक्षकों का प्रबंध कर दिया था। अंग्रेज़ी विषय के अतिरिक्त किसी अन्य विषय में इंदिरा कोई विशेष दक्षता नहीं प्राप्त कर सकीं। इसके बाद उनको गुरुदेव रविंद्रनाथ टैगोर द्वारा स्थापित ‘शांति निकेतन’ के ‘विश्व-भारती’ में पढ़ने के लिए भेजा गया। तत्पश्चात इंदिरा ने लन्दन के बैडमिंटन स्कूल और ऑक्सफोर्ड यूनिवर्सिटी में अध्ययन किया पर वह पढ़ाई में कोई विशेष दक्षता नहीं दिखा पायीं और औसत दर्जे की छात्रा ही रहीं।
ऑक्सफोर्ड यूनिवर्सिटी में अध्ययन के दौरान इनकी मुलाकात फिरोज़ गाँधी से अक्सर होती थी, जो लंदन स्कूल ऑफ इकॉनॉमिक्स में अध्ययन कर रहे थे। फ़िरोज़ को इंदिरा इलाहाबाद से ही जानती थीं। भारत वापस लौटने पर दोनों का विवाह 16 मार्च 1942 को आनंद भवन, इलाहाबाद, में हुआ।
स्वतन्त्रता आन्दोलन में भागीदारी
इंदिरा ने बचपन से ही अपने घर पर राजनैतिक माहौल देखा था। उनके पिता और दादा भारत के स्वतंत्रता आन्दोलन के प्रमुख नेताओं में से एक थे। इस माहौल का प्रभाव इंदिरा पर भी पड़ा। उन्होंने युवा लड़के-लड़कियों के मदद से एक वानर सेना बनाई, जो विरोध प्रदर्शन और झंडा जुलूस के साथ-साथ संवेदनशील प्रकाशनों तथा प्रतिबंधित सामग्रीओं का परिसंचरण भी करती थी। लन्दन में अपनी पढाई के दौरान भी वो ‘इंडियन लीग’ की सदस्य बनीं। इंदिरा ऑक्सफोर्ड से सन 1941 में भारत वापस लौट आयीं। आने के बाद वे भारतीय स्वतन्त्रता आन्दोलन में शामिल हो गयीं। स्वतंत्रता आन्दोलन के दौरान उन्हें सितम्बर 1942 में गिरफ्तार कर लिया गया जिसके बाद सरकार ने उन्हें मई 1943 में रिहा किया।
विभाजन के बाद फैले दंगों और अराजकता के दौरान इंदिरा गाँधी ने शरणार्थी शिविरों को संगठित करने तथा पाकिस्तान से आये शरणार्थियों के देखभाल करने का महत्वपूर्ण कार्य किया।
राजनैतिक जीवन
अंतरिम सरकार के गठन के साथ जवाहरलाल नेहरू कार्यवाहक प्रधानमंत्री बना दिए थे। इसके बाद नेहरू की राजनैतिक सक्रियता और अधिक बढ़ गई। त्रिमूर्ति भवन स्थित नेहरूजी के निवास पर सभी आगंतुकों के स्वागत का इंतज़ाम इंदिरा द्वारा ही किया जाता था। इसके साथ-साथ, उम्रदराज़़ हो रहे पिता की आवश्यकताओं को देखने की जिम्मेदारी भी इंदिरा पर ही पड़ गयी। वह पंडित नेहरु की विश्वस्त, सचिव और नर्स बनीं।
इंदिरा को परिवार के माहौल में राजनीतिक विचारधारा विरासत में प्राप्त हुई थी और पिता की मदद करते-करते उन्हें राजनीति की भी अच्छी समझ हो गयी थी। कांग्रेस पार्टी की कार्यकारिणी में इन्हें सन 1955 में ही शामिल कर लिया गया था। पंडित नेहरू इनके साथ राजनैतिक परामर्श करते थे और उन पर अमल भी करते थे।
धीरे-धीरे पार्टी में इंदिरा का कद बढ़ता गया और मात्र 42 वर्ष की उम्र में सन 1959 में वह कांग्रेस की अध्यक्ष भी बन गईं। नेहरू के इस फैसले पर कई लोगों ने उनपर पार्टी में परिवारवाद फैलाने का आरोप भी लगाया पर पंडित नेहरु की शक्शियत इतनी बड़ी थी की इन बातों को ज्यादा तूल नहीं मिला। सन 1964 में नेहरू के निधन के बाद इंदिरा चुनाव जीतकर शाष्त्री सरकार में सूचना और प्रसारण मंत्री बन गईं। अपने इस नए दायित्व का निर्वाहन इंदिरा ने कुशलता के साथ किया और सूचना और प्रसारण मंत्री के तौर पर आकाशवाणी के कार्यक्रमों को मनोरंजक बनाया तथा उसमें गुणात्मक वृद्धि भी की। 1965 में भारत-पाकिस्तान युद्ध के दौरान आकाशवाणी ने राष्ट्रीयता की भावना को मजबूत करने में अतुलनीय योगदान दिया। इंदिरा गाँधी ने युद्ध के दौरान सीमाओं पर जाकर जवानों का मनोबल ऊंचा किया और अपने नेतृत्व के गुण को दर्शाया।
प्रधानमंत्री पद पर
इंदिरा गाँधी 4 बार भारत की प्रधानमंत्री रहीं – लगातार तीन बार (1966-1977) और फिर चौथी बार (1980-84)।
•	सन 1966 में भारत के द्वितीय प्रधानमंत्री लालबहादुर शास्त्री की अकस्मात् मृत्यु के बाद श्रीमती इंदिरा गाँधी भारत की प्रधानमंत्री चुनी गयीं।
•	1967 के चुनाव में वह बहुत ही कम बहुमत से जीत पायीं और प्रधानमंत्री बनीं।
•	सन 1971 में एक बार फिर भारी बहुमत से वे प्रधामंत्री बनी और 1977 तक रहीं।
•	1980 में एक बार फिर प्रधानमंत्री बनीं और 1984 तक प्रधानमंत्री के पद पर रहीं।
लालबहादुर शास्त्री की मृत्यु के बाद कांग्रेस अध्यक्ष के. कामराज ने इंदिरा का नाम प्रधानमंत्री पद के लिए सुझाया पर वरिष्ठ नेता मोरारजी देसाई ने भी प्रधानमंत्री पद के लिए स्वयं का नाम प्रस्तावित कर दिया। कांग्रेस संसदीय पार्टी द्वारा मतदान के माध्यम से इस गतिरोध को सुलझाया गया और इंदिरा गाँधी भारी मतों से विजयी हुई। 24 जनवरी, 1966 को इंदिरा गाँधी ने प्रधानमंत्री पद का शपथ ग्रहण किया। सन 1967 के चुनाव में कांग्रेस को बहुत नुक्सान हुआ पर पार्टी सरकार बनाने में सफल रही। उधर मोरारजी देसाई के नेतृत्व में एक खेमा इंदिरा गाँधी का निरंतर विरोध करता रहा जिसके परिणाम स्वरुप सन 1969 में कांग्रेस का विभाजन हो गया।
जुलाई 1969 में इंदिरा ने बैंकों का राष्ट्रीयकरण किया।
सन 1971 के मध्यावधि चुनाव
पार्टी और देश में अपनी स्थिति मजबूत करने के लिए इंदिरा गाँधी ने लोकसभा भंग कर मध्यावधि चुनाव की घोषणा कर दी जिससे विपक्ष भौचक्का रह गया। इंदिरा गाँधी ने ‘ग़रीबी हटाओं’ नारे के साथ चुनाव में उतरीं और धीरे-धीरे उनके पक्ष में चुनावी माहौल बनने लगा और कांग्रेस को बहुतमत प्राप्त हो गया। कुल 518 में से 352 सीटें कांग्रेस को मिलीं।
चुनाव के नतीजों ने ये साफ़ कर दिया था की जनता ने ‘ग्रैंड अलायंस’ (कांग्रेस (ओ), जनसंघ एवं स्वतंत्र पार्टी का गठबंधन) को नकार दिया था। अब केंद्र में इंदिरा गाँधी की स्थिति बेहद मज़बूत हो गई थी और वह स्वतंत्र फैसले करने के लिए आज़ाद थीं।
पाकिस्तान के साथ युद्ध
सन 1971 में बांग्लादेश के मुद्दे पर भारत-पाकिस्तान में युद्ध छिड़ा और पहले के तरह एक बार फिर पाकिस्तान को मुह की खानी पड़ी। 13 दिसंबर को भारत की सेनाओं ने ढाका को सभी दिशाओं से घेर लिया। 16 दिसंबर को जनरल नियाजी ने 93 हज़ार पाक सैनिकों के साथ हथियार डाल दिए। युद्ध में हार के बाद ज़ुल्फिकार अली भुट्टो पाकिस्तान के नए राष्ट्रपति बने और उन्होंने भारत के समक्ष शांति वार्ता का प्रस्ताव रखा जिसे इंदिरा गाँधी ने स्वीकार कर लिया और फिर दोनों देशों के बीच शिमला समझौता हुआ।
इंदिरा गाँधी अमेरिकी खेमे में नहीं शामिल हुईं और सोवियत संघ से मित्रता और आपसी सहयोग बढ़ाया , जिसके परिणामस्वरूप 1971 के युद्ध में भारत की जीत में राजनैतिक और सैन्य समर्थन का पर्याप्त योगदान रहा।
पाकिस्तान से युद्ध के बाद की स्थिति
पाकिस्तान युद्ध के बाद इंदिरा गाँधी ने अपना ध्यान देश के विकास की ओर लगा दिया। संसद में उन्हें पूर्ण बहुमत प्राप्त था जिससे निर्णय लेने में स्वतंत्रता थी। उन्होंने सन 1972 में बीमा और कोयला उद्योग का राष्ट्रियकरण कर दिया। उनके इन दोनों फैसलों को अपार जनसमर्थन प्राप्त हुआ। इसके अतिरिक्त उन्होंने भूमि सुधार, समाज कल्याण और अर्थ जगत में भी कई सुधार लागू किये।
आपातकाल (1975 – 1977)
सन 1971 के चुनाव में इंदिरा गाँधी को भारी सफलता मिली थी और उन्होंने विभिन्न क्षेत्रों में विकास के नए कार्यक्रम भी लागू करने की कोशिश की थी पर देश के अन्दर समस्याएं बढती जा रही थीं। महँगाई के कारण लोग परेशान थे। युद्ध के आर्थिक बोझ के कारण भी आर्थिक समस्यांए बढ़ गयी थीं। इसी बीच सूखा और अकाल ने स्थिति और बिगाड़ दी। उधर अंतर्राष्ट्रीय बाज़ार में पेट्रोलियम बढती कीमतों से भारत में महँगाई बढ़ रही थी और देश का विदेशी मुद्रा भंडार पेट्रोलियम आयात करने के कारण तेजी से घटता जा रहा था। कुल मिलकर आर्थिक मंदी का दौर चल रहा था जिसमें उद्योग धंधे भी चौपट हो रहे थे। बेरोज़गारी भी काफ़ी बढ़ चुकी थी और सरकारी कर्मचारी महँगाई से त्रस्त होने के कारण वेतन-वृद्धि की माँग कर रहे थे। इन सब समस्याओं के बीच सरकार पर भ्रस्टाचार के आरोप भी लगने लगे।
सरकार इन सब परेशानियों से जूझ ही रही थी की इसी बीच इलाहाबाद उच्च न्यायालय ने इंदिरा गाँधी के चुनाव से सम्बंधित एक मुक़दमे पर महत्वपूर्ण फैसला सुनाते हुए उनका चुनाव रद्द कर दिया और उन्हें छह वर्षों के लिए चुनाव लड़ने से भी प्रतिबंधित कर दिया। इंदिरा ने इस फैसले के ख़िलाफ़ सर्वोच्च न्यायालय में अपील की और न्यायालय ने 14 जुलाई का दिन तय किया पर विपक्ष को 14 जुलाई तक का भी इंतज़ार गवारा नहीं था। जय प्रकाश नारायण और समर्थित विपक्ष ने आंदोलन को उग्र रूप दे दिया। इन परिस्थितियों का मुकाबला करने के लिए 26 जून, 1975 को प्रातः देश में आपातकाल की घोषणा कर दी गई और जयप्रकाश नारायण, मोरारजी देसाई और अन्य हजारों छोटे-बड़े नेताओं को गिरफ़्तार करके जेल में डाल दिया गया।
सरकार ने अखबार, रेडियो और टी.वी. पर सेंसर लगा दिया। मौलिक अधिकार भी लगभग समाप्त हो गए थे।
इंदिरा ने जनवरी, 1977 में लोकसभा चुनाव कराए जाने की घोषणा की और इसके साथ ही राजनैतिक क़ैदियों की रिहाई हो गई। मीडिया की स्वतंत्रता फिर से बहाल हो गई और राजनीतिक सभाओं और चुनाव प्रचार की आज़ादी दे दी गई।
शायद इंदिरा गाँधी स्थिति का सही मूल्याकंन नहीं कर पायी थीं। अब जनता का समर्थन विपक्ष को मिलने लगा जिससे विपक्ष अधिक सशक्त होकर सामने आ गया। ‘जनता पार्टी’ के रूप में एकजुट विपक्ष और उसके सहयोगी दलों को 542 में से 330 सीटें प्राप्त हुईं जबकि इंदिरा गाँधी की कांग्रेस पार्टी मात्र 154 सीटें ही हासिल कर सकी।
सत्ता में वापसी
81 वर्षीय मोरारजी देसी के नेतृत्व में जनता पार्टी ने 23 मार्च 1977 को सरकार बनायी पर यह सरकार शुरुआत से ही आतंरिक कलह से जूझती रही और अंततः अंतर्कलह के कारण अगस्त 1979 में यह सरकार गिर गई।
जनता पार्टी के शासनकाल में इंदिरा गाँधी पर अनेक आरोप लगाए गए और कई कमीशन जाँच के लिए नियुक्त किए गए। उन पर देश की कई अदालतों में मुक़दमे भी दायर किए गए और सरकारी भ्रष्टाचार के आरोप में श्रीमती गाँधी कुछ समय तक जेल में भी रहीं।
एक तरफ जनता पार्टी के अंतर्कलह के कारण उनकी सरकार सभी मोर्चों पर विफल हो रही थी और दूसरी ओर इंदिरा गाँधी के साथ हो रहे व्यवहार के कारण जनता को इंदिरा गाँधी के साथ सहानुभूति बढ़ रही थी।
जनता पार्टी सरकार चलाने में असफल रही और देश को मध्यावधि चुनाव का भार झेलना पड़ा। इंदिरा गाँधी ने आपातकाल के लिए जनता से माफ़ी मांगी जिसके परिणामस्वरूप उनकी पार्टी को 592 में से 353 सीटें प्राप्त हुईं और इंदिरा गाँधी पुनः प्रधानमंत्री बन गईं।
ऑपरेशन ब्ल्यू स्टार और हत्या, 1984
भिंडरावाले के नेतृत्व में पंजाब में अलगाववादी ताकतें सिर उठाने लगीं और भिंडरावाले को ऐसा लगने लगा था कि अपने नेतृत्व में वो पंजाब का अलग अस्तित्व बना लेगा। स्थिति बहुत बिगड़ गयी थी और ऐसा लगने लगा था की नियंत्रण अब केंद्र सरकार के हाथ से भी निकलता जा रहा था। दूसरी ओर भिंडरावाले को ऐसा लगने लगा था की वह हथियारों के बल पर अलग अस्तित्व बना सकता था।
सितम्बर 1981 में भिंडरावाले का आतंकवादी समूह हरिमन्दिर साहिब परिसर के भीतर तैनात हो गया। आतंकवादियों का सफाया करने के प्रयास में इंदिरा गाँधी ने सेना को धर्मस्थल में प्रवेश करने का आदेश दिया। इस कार्यवाई के दौरान हजारों जाने गयीं और सिख समुदाय में इंदिरा गाँधी के विरुद्ध घोर आक्रोश पैदा हुआ।
ऑपरेशन ब्ल्यू स्टार के पाँच महीने के बाद ही 31 अक्टूबर 1984 को इंदिरा गाँधी के दो सिक्ख अंगरक्षकों ने गोली मारकर उनकी हत्या कर दी।
अटल बिहारी वाजपेयी
जन्मः 25 दिसंबर 1924, ग्वालियर, मध्यप्रदेश
मृत्यु: अगस्त 16, 2018 (उम्र 93),  एम्स हॉस्पिटल, नई दिल्ली, भारत
कार्य/पद:  राजनेता, भारत के पूर्व प्रधानमंत्री
सम्मान: भारत रत्न, 2015
अटल बिहारी वाजपेयी भारत के पूर्व प्रधानमंत्री थे। वे जीवन भर राजनीति में सक्रिय रहे। लाल नेहरू के बाद अटल बिहारी बाजपेयी ही एकमात्र ऐसे नेता  थे, जिन्होंने लगातार तीन बार प्रधानमंत्री पद संभाला। वह भारत के सबसे सम्माननीय और प्रेरक राजनीतिज्ञों में से एक रहे। वाजपेयी ने कई विभिन्न परिषदों और संगठनों के सदस्य के तौर पर भी अपनी सेवाएं दीं। वाजपेयी एक प्रभावशाली कवि और प्रखर वक्ता थे। एक नेता के तौर पर वे अपनी साफ छवि, लोकतांत्रिक, और उदार विचारों के लिये जाने गए । सन 2015 मे उन्हे भारत के सर्वोच्च नागरिक सम्मान से सम्मानित किया गया।
प्रारंभिक जीवन

अटल बिहारी वाजपेयी का जन्म मध्यप्रदेश के ग्वालियर में 25 दिसंबर 1924 को हुआ। वह अपने पिता कृष्ण बिहारी वाजपेयी और माता कृष्णा देवी के सात बच्चों में से एक थे। उनके पिता एक विद्वान और स्कूल शिक्षक थे। अपनी प्रारंभिक शिक्षा पूरी करने के बाद आगे की पढ़ाई के लिए वाजपेयी लक्ष्मीबाई कॉलेज और कानपुर में डीएवी कॉलेज चले गए। यहां से उन्होंने अर्थशास्त्र विषय में स्नातकोत्तर उपाधि प्राप्त की।  आगे की पढ़ाई के लिए उन्होंने लखनऊ से आवेदन भरा लेकिन अपनी पढ़ाई जारी नहीं कर पाए। उन्होंने आर.एस.एस. द्वारा प्रकाशित पत्रिका में बतौर संपादक नौकरी कर ली। हालांकि उन्होंने विवाह नहीं किया लेकिन उन्होंने बी एन कौल की दो बेटियों नमिता और नंदिता को गोद लिया।
कॅरिअर

वाजपेयी की राजनैतिक यात्रा की शुरुआत एक स्वतंत्रता सेनानी के रूप में हुई। 1942 में ‘भारत छोड़ो आंदोलन’ में भाग लेने के कारण वह अन्य नेताओं के साथ गिरफ्तार कर लिए गए। इसी समय उनकी मुलाकात श्यामा प्रसाद मुखर्जी से हुई, जो भारतीय जनसंघ यानी बी.जे.एस. के नेता थे। उनके राजनैतिक एजेंडे में वाजपेयी ने सहयोग किया। स्वास्थ्य समस्याओं के चलते मुकर्जी की जल्द ही मृत्यु हो गई और बी.जे.एस. की कमान वाजपेयी ने संभाली और इस संगठन के विचारों और एजेंडे को आगे बढ़ाया। सन 1954 में वह बलरामपुर सीट से संसद सदस्य निर्वाचित हुए। छोटी उम्र के बावजूद वाजपेयी के विस्तृत नजरिए और जानकारी ने उन्हें राजनीति जगत में सम्मान और स्थान दिलाने में मदद की। 1977 में जब मोरारजी देसाई की सरकार बनी, वाजपेयी को विदेश मंत्री बनाया गया। दो वर्ष बाद उन्होंने चीन के साथ संबंधों पर चर्चा करने के लिए वहां की यात्रा की। भारत पाकिस्तान के 1971 के युद्ध के कारण प्रभावित हुए भारत-पाकिस्तान के व्यापारिक रिश्ते को सुधारने के लिए उन्होंने पाकिस्तान की यात्रा कर नई पहल की। जब जनता पार्टी ने आर.एस.एस. पर हमला किया, तब उन्होंने 1979 में मंत्री पद से इस्तीफा दे दिया। सन 1980 में भारतीय जनता पार्टी की नींव रखने की पहल उनके व बीजेएस तथा आरएसएस से आए लालकृष्ण आडवाणी और भैरो सिंह शेखावत जैसे साथियों ने रखी। स्थापना के बाद पहले पांच साल वाजपेयी इस पार्टी के अध्यक्ष रहे।
भारत के प्रधानमंत्री के तौर पर
सन 1996 के लोकसभा चुनाव के बाद बीजेपी को में सत्ता में आने का मौका मिला और अटल बिहारी वाजपेयी प्रधानमंत्री चुने गए। लेकिन बहुमत सिद्ध नहीं कर पाने के कारण सरकार गिर गईऔर वाजपेयी को प्रधानमंत्री पद से मात्र 13 दिनों के बाद ही इस्तीफा देना पड़ गया।
सन 1998 चुनाव में बीजेपी एक बार फिर विभिन्न पार्टियों के सहयोग वाला गठबंधन नेशनल डेमोक्रेटिक अलायन्स के साथ सरकार बनाने में सफल रही पर इस बार भी पार्टी सिर्फ 13 महीनों तक ही सत्ता में रह सकी, क्योंकि ऑल इंडिया द्रविड़ मुन्नेत्र काज़गम ने अपना समर्थन सरकार से वापस ले लिया। वाजपेयी के नेतृत्व वाली एन.डी.ए. सरकार ने मई 1998 में राजस्थान के पोखरण में परमाणु परीक्षण कराए।
1999 के लोक सभा चुनावों के बाद नेशनल डेमोक्रेटिक अलायन्स (एन. डी. ए.) को सरकार बनाने में सफलता मिली और अटल बिहारी वाजपेयी एक बार फिर प्रधानमंत्री बने। इस बार सरकार ने अपने पांच साल पूरे किए और ऐसा करने वाली पहली गैर-कांग्रेसी सरकार बनी। सहयोगी पार्टियों के मजबूत समर्थन से वाजपेयी ने आर्थिक सुधार के लिए और निजी क्षेत्र के प्रोत्साहन हेतु कई योजनाएं  शुरू की। उन्होंने औद्योगिक क्षेत्र में राज्यों के दखल को सीमित करने का प्रयास किया। वाजपेयी ने विदेशी निवेश की दिशा में और सूचना तकनीकी के क्षेत्र में शोध को बढ़ावा दिया। उनकी नई नीतियों और विचारों के परिणाम स्वरूप भारतीय अर्थव्यवस्था ने त्वरित विकास हासिल किया। पाकिस्तान और यूएसए के साथ मैत्रीपूर्ण रिश्ते कायम करके उनकी सरकार ने द्विपक्षीय संबंधों को और मजबूत किया। हालाँकि अटल बिहारी वाजपेयी की विदेश नीतियां ज्यादा बदलाव नहीं ला सकीं, फिर भी इन नीतियों को बहुत सराहा गया।
अपने पांच साल पूरे करने के बाद एन.डी.ए. गठबंधन पूरे आत्मविश्वास के साथ अटल बिहारी वाजपेयी के नेतृत्व में 2005 के चुनाव में उतरा पर इस बार कांग्रेस के नेतृत्व में यू.पी.ए. गठबंधन ने सफलता हासिल की और सरकार बनाने में सफल रही।
दिसंबर 2005 में अटल बिहारी वाजपेयी ने सक्रीय राजनीति से संन्यास लेने की घोषणा कर दी।
व्यक्तिगत जीवन

वाजपेयी समस्त जीवन अविवहित रहे। उन्होंने राजकुमारी कौल और बीएन कौल की बेटी नमिता भट्टाचार्य को गोद लिया था।
मृत्यु
सन 2009 में उन्हे दौरा पड़ा था, जिसके बाद उनका स्वास्थ्य लगातार बिगड़ता ही गया।  11  जून 2018 को उन्हें अखिल भारतीय आयुर्विज्ञान संस्थान (एम्स) में भर्ती कराया गया था, जहाँ 16 अगस्त 2018 को वे परलोक सिधार गये। 17 अगस्त को उनकी दत्‍तक पुत्री नमिता कौल भट्टाचार्या मुखाग्नि दी। राजघाट के पास शान्ति वन में स्मृति स्थल में उनकी समाधि बनायी गयी है।
 
पुरस्कार और सम्मान
•	देश के लिए अपनी अभूतपूर्व सेवाओं के चलते उन्हें वर्ष 1992 में पद्म विभूषण सम्मान से नवाजा गया।
•	1993 में उन्हें कानपुर विश्वविद्यालय से डॉक्टरेट की उपाधि का सम्मान प्राप्त हुआ।
•	वर्ष 1994 में अटल बिहारी वाजपेयी को लोकमान्य तिलक अवार्ड से सम्मानित किया गया
•	वर्ष 1994 में पंडित गोविंद वल्लभ पंत पुरस्कार भी प्रदान किया गया।
•	वर्ष 1994 में सर्वश्रेष्ठ सांसद का सम्मान।
•	वर्ष 2015 में देश के सर्वोच्च नागरिक सम्मान, ‘भारत रत्न’ से नवाजा गया।
•	वर्ष 2015 में बांग्लादेश द्वारा ‘लिबरेशन वार अवार्ड’ दिया गया।
टाइमलाइन (जीवन घटनाक्रम)
1924: अटल बिहारी वाजपेयी का जन्म ग्वालियर शहर में हुआ।
1942: भारत छोड़ो आंदोलन में हिस्सा लिया।
1957: पहली बार लोकसभा के लिए निर्वाचित हुए।
1980: बीजेएस और आरएसएस के साथियों के साथ मिलकर बीजेपी की स्थापना की।
1992: देश की उन्नति में योगदान के लिए पद्म विभूषण पुरस्कार दिया गया।
1996: पहली बार देश के प्रधानमंत्री बने।
1998: दूसरी बार भी देश के प्रधानमंत्री बने।
1999: तीसरी बार देश के प्रधानमंत्री बने और दिल्ली से लाहौर के बीच बस सेवा संचालित कर इतिहास रचा ।
2005: दिसंबर माह में राजनीति से संन्यास ले लिया।
2015: देश के सर्वोच्च नागरिक सम्मान, ‘भारत रत्न’ से नवाजा गया।
2018: 11  जून 2018, मृत्यु

डॉ ए. पी. जे. अब्दुल कलाम
जन्म: 15 अक्टूबर 1931, रामेश्वरम, तमिलनाडु
मृत्यु: 27 जुलाई, 20 15, शिलोंग, मेघालय
पद/कार्य: भारत के पूर्व राष्ट्रपति
उपलब्धियां: एक वैज्ञानिक और इंजिनियर के तौर पर उन्होंने रक्षा अनुसन्धान और विकास संगठन (डीआरडीओ) और भारतीय अंतरिक्ष अनुसंधान संगठन (इसरो) के कई महत्वपूर्ण परियोजनाओं पर कार्य किया
डॉ ए. पी. जे. अब्दुल कलाम एक प्रख्यात भारतीय वैज्ञानिक और भारत के 11वें राष्ट्रपति थे। उन्होंने देश के कुछ सबसे महत्वपूर्ण संगठनों (डीआरडीओ और इसरो) में कार्य किया। उन्होंने वर्ष 1998 के पोखरण द्वितीय परमाणु परिक्षण में भी महत्वपूर्ण भूमिका निभाई। डॉ कलाम भारत के अंतरिक्ष कार्यक्रम और मिसाइल विकास कार्यक्रम के साथ भी जुड़े थे। इसी कारण उन्हें ‘मिसाइल मैन’ भी कहा जाता है। वर्ष 2002 में  कलाम भारत के राष्ट्रपति चुने गए और 5 वर्ष की अवधि की सेवा के बाद, वह शिक्षण, लेखन, और सार्वजनिक सेवा में लौट आए। उन्हें भारत के सर्वोच्च नागरिक सम्मान, भारत रत्न सहित कई प्रतिष्ठित पुरस्कारों से सम्मानित किया गया।
प्रारंभिक जीवन
अवुल पकिर जैनुलअबिदीन अब्दुल कलाम का जन्म 15 अक्टूबर 1931 को तमिलनाडु के रामेश्वरम में एक मुसलमान परिवार मैं हुआ। उनके पिता जैनुलअबिदीन एक नाविक थे और उनकी माता अशिअम्मा एक गृहणी थीं। उनके परिवार की आर्थिक स्थिति ठीक नहीं थे इसलिए उन्हें छोटी उम्र से ही काम करना पड़ा। अपने पिता की आर्थिक मदद के लिए बालक कलाम स्कूल के बाद समाचार पत्र वितरण का कार्य करते थे। अपने स्कूल के दिनों में कलाम पढाई-लिखाई में सामान्य थे पर नयी चीज़ सीखने के लिए हमेशा तत्पर और तैयार रहते थे। उनके अन्दर सीखने की भूख थी और वो पढाई पर घंटो ध्यान देते थे। उन्होंने अपनी स्कूल की पढाई रामनाथपुरम स्च्वार्त्ज़ मैट्रिकुलेशन स्कूल से पूरी की और उसके बाद तिरूचिरापल्ली के सेंट जोसेफ्स कॉलेज में दाखिला लिया, जहाँ से उन्होंने सन 1954 में भौतिक विज्ञान में स्नातक किया। उसके बाद वर्ष 1955 में वो मद्रास चले गए जहाँ से उन्होंने एयरोस्पेस इंजीनियरिंग की शिक्षा ग्रहण की। वर्ष 1960 में कलाम ने मद्रास इंस्टिट्यूट ऑफ़ टेक्नोलॉजी से इंजीनियरिंग की पढाई पूरी की।
कैरियर
मद्रास इंस्टिट्यूट ऑफ़ टेक्नोलॉजी से इंजीनियरिंग की पढाई पूरी करने के बाद कलाम ने रक्षा अनुसन्धान और विकास संगठन (डीआरडीओ) में वैज्ञानिक के तौर पर भर्ती हुए। कलाम ने अपने कैरियर की शुरुआत भारतीय सेना के लिए एक छोटे हेलीकाप्टर का डिजाईन बना कर किया। डीआरडीओ में कलाम को उनके काम से संतुष्टि नहीं मिल रही थी। कलाम पंडित जवाहर लाल नेहरु द्वारा गठित ‘इंडियन नेशनल कमेटी फॉर स्पेस रिसर्च’ के सदस्य भी थे। इस दौरान उन्हें प्रसिद्ध अंतरिक्ष वैज्ञानिक विक्रम साराभाई के साथ कार्य करने का अवसर मिला। वर्ष 1969 में उनका स्थानांतरण भारतीय अंतरिक्ष अनुसंधान संगठन (इसरो) में हुआ। यहाँ वो भारत के सॅटॅलाइट लांच व्हीकल  परियोजना के निदेशक के तौर पर नियुक्त किये गए थे। इसी परियोजना की सफलता के परिणामस्वरूप भारत का प्रथम उपग्रह ‘रोहिणी’ पृथ्वी की कक्षा में वर्ष 1980 में स्थापित किया गया। इसरो में शामिल होना कलाम के कैरियर का सबसे अहम मोड़ था और जब उन्होंने सॅटॅलाइट लांच व्हीकल परियोजना पर कार्य आरम्भ किया तब उन्हें लगा जैसे वो वही कार्य कर रहे हैं जिसमे उनका मन लगता है।
1963-64 के दौरान उन्होंने अमेरिका के अन्तरिक्ष संगठन नासा की भी यात्रा की। परमाणु वैज्ञानिक राजा रमन्ना, जिनके देख-रेख में भारत ने पहला परमाणु परिक्षण किया, ने कलाम को वर्ष 1974 में पोखरण में परमाणु परिक्षण देखने के लिए भी बुलाया था।
सत्तर और अस्सी के दशक में अपने कार्यों और सफलताओं से डॉ कलाम भारत में बहुत प्रसिद्द हो गए और देश के सबसे बड़े वैज्ञानिकों में उनका नाम गिना जाने लगा। उनकी ख्याति इतनी बढ़ गयी थी की तत्कालीन प्रधानमंत्री इंदिरा गाँधी ने अपने कैबिनेट के मंजूरी के बिना ही उन्हें कुछ गुप्त परियोजनाओं पर कार्य करने की अनुमति दी थी।
भारत सरकार ने महत्वाकांक्षी ‘इंटीग्रेटेड गाइडेड मिसाइल डेवलपमेंट प्रोग्राम’ का प्रारम्भ डॉ कलाम के देख-रेख में किया। वह इस परियोजना के मुख कार्यकारी थे। इस परियोजना ने देश को अग्नि और पृथ्वी जैसी मिसाइलें दी है।
जुलाई 1992 से लेकर दिसम्बर 1999 तक डॉ कलाम प्रधानमंत्री के वैज्ञानिक सलाहकार और रक्षा अनुसन्धान और विकास संगठन (डीआरडीओ) के सचिव थे। भारत ने अपना दूसरा परमाणु परिक्षण इसी दौरान किया था। उन्होंने इसमें एक महत्वपूर्ण भूमिका निभाई थी। आर. चिदंबरम के साथ डॉ कलाम इस परियोजना के समन्वयक थे। इस दौरान मिले मीडिया कवरेज ने उन्हें देश का सबसे बड़ा परमाणु वैज्ञानिक बना दिया।
वर्ष 1998 में डॉ कलाम ने ह्रदय चिकित्सक सोमा राजू के साथ मिलकर एक कम कीमत का ‘कोरोनरी स्टेंट’ का विकास किया। इसे ‘कलाम-राजू स्टेंट’ का नाम दिया गया।
भारत के राष्ट्रपति
एक रक्षा वैज्ञानिक के तौर पर उनकी उपलब्धियों और प्रसिद्धि के मद्देनज़र एन. डी. ए. की गठबंधन सरकार ने उन्हें वर्ष 2002 में राष्ट्रपति पद का उमीदवार बनाया। उन्होंने अपने प्रतिद्वंदी लक्ष्मी सहगल को भारी अंतर से पराजित किया और 25 जुलाई 2002 को भारत के 11वें राष्ट्रपति के रूप में शपथ लिया। डॉ कलाम देश के ऐसे तीसरे राष्ट्रपति थे जिन्हें राष्ट्रपति बनने से पहले ही भारत रत्न ने नवाजा जा चुका था। इससे पहले डॉ राधाकृष्णन और डॉ जाकिर हुसैन को राष्ट्रपति बनने से पहले ‘भारत रत्न’ से सम्मानित किया जा चुका था।
उनके कार्यकाल के दौरान उन्हें ‘जनता का राष्ट्रपति’ कहा गया। अपने कार्यकाल की समाप्ति पर उन्होंने दूसरे कार्यकाल की भी इच्छा जताई पर राजनैतिक पार्टियों में एक राय की कमी होने के कारण उन्होंने ये विचार त्याग दिया।
12वें राष्ट्रपति प्रतिभा पाटिल के कार्यकाल के समाप्ति के समय एक बार फिर उनका नाम अगले संभावित राष्ट्रपति के रूप में चर्चा में था परन्तु आम सहमति नहीं होने के कारण उन्होंने अपनी उमीद्वारी का विचार त्याग दिया।
राष्ट्रपति पद से सेवामुक्त होने के बाद का समय
राष्ट्रपति पद से सेवामुक्त होने के बाद डॉ कलाम शिक्षण, लेखन, मार्गदर्शन और शोध जैसे कार्यों में व्यस्त रहे और भारतीय प्रबंधन संस्थान, शिल्लोंग, भारतीय प्रबंधन संस्थान, अहमदाबाद, भारतीय प्रबंधन संस्थान, इंदौर, जैसे संस्थानों से विजिटिंग प्रोफेसर के तौर पर जुड़े रहे। इसके अलावा वह भारतीय विज्ञान संस्थान बैंगलोर के फेलो, इंडियन इंस्टिट्यूट ऑफ़ स्पेस साइंस एंड टेक्नोलॉजी, थिरुवनन्थपुरम, के चांसलर, अन्ना यूनिवर्सिटी, चेन्नई, में एयरोस्पेस इंजीनियरिंग के प्रोफेसर भी रहे।
उन्होंने आई. आई. आई. टी. हैदराबाद, बनारस हिन्दू यूनिवर्सिटी और अन्ना यूनिवर्सिटी में सूचना प्रौद्योगिकी भी पढाया था।
कलाम हमेशा से देश के युवाओं और उनके भविष्य को बेहतर बनाने के बारे में बातें करते थे। इसी सम्बन्ध में उन्होंने देश के युवाओं के लिए “व्हाट कैन आई गिव’ पहल की शुरुआत भी की जिसका उद्देश्य भ्रष्टाचार का सफाया है। देश के युवाओं में उनकी लोकप्रियता को देखते हुए उन्हें 2 बार (2003 & 2004) ‘एम.टी.वी. यूथ आइकॉन ऑफ़ द इयर अवार्ड’ के लिए मनोनित भी किया गया था।
वर्ष 2011 में प्रदर्शित हुई हिंदी फिल्म ‘आई ऍम कलाम’ उनके जीवन से प्रभावित है।
शिक्षण के अलावा डॉ कलाम ने कई पुस्तकें भी लिखी जिनमे प्रमुख हैं – ‘इंडिया 2020: अ विज़न फॉर द न्यू मिलेनियम’, ‘विंग्स ऑफ़ फायर: ऐन ऑटोबायोग्राफी’, ‘इग्नाइटेड माइंडस: अनलीशिंग द पॉवर विदिन इंडिया’, ‘मिशन इंडिया’, ‘इंडोमिटेबल स्पिरिट’ आदि।
पुरस्कार और सम्मान
देश और समाज के लिए किये गए उनके कार्यों के लिए, डॉ कलाम को अनेकों पुरस्कारों से सम्मानित किया गया। लगभग 40 विश्वविद्यालयों ने उन्हें मानद डॉक्टरेट की उपाधि दी और भारत सरकार ने उन्हें पद्म भूषण, पद्म विभूषण और भारत के सबसे बड़े नागरिक सम्मान ‘भारत रत्न’ से अलंकृत किया।
वर्ष	सम्मान	संगठन
2014	डॉक्टर ऑफ साइंस	एडिनबर्ग विश्वविद्यालय , ब्रिटेन
2012	डॉक्टर ऑफ़ लॉ ( मानद )	साइमन फ्रेजर विश्वविद्यालय
2011	आईईईई मानद सदस्यता	आईईईई
2010	डॉक्टर ऑफ़ इंजीनियरिंग	वाटरलू विश्वविद्यालय
2009	मानद डॉक्टरेट	ऑकलैंड विश्वविद्यालय
2009	हूवर मेडल	ASME फाउंडेशन, संयुक्त राज्य अमेरिका
2009	अंतर्राष्ट्रीय करमन वॉन विंग्स पुरस्कार	कैलिफोर्निया प्रौद्योगिकी संस्थान , संयुक्त राज्य अमेरिका
2008	डॉक्टर ऑफ़ इंजीनियरिंग	नानयांग प्रौद्योगिकी विश्वविद्यालय , सिंगापुर
2007	चार्ल्स द्वितीय पदक	रॉयल सोसाइटी , ब्रिटेन
2007	साइंस की मानद डाक्टरेट	वॉल्वर हैम्प्टन विश्वविद्यालय , ब्रिटेन
2000	रामानुजन पुरस्कार	अल्वर्स रिसर्च सैंटर, चेन्नई
1998	वीर सावरकर पुरस्कार	भारत सरकार
1997	राष्ट्रीय एकता के लिए इंदिरा गांधी पुरस्कार	भारतीय राष्ट्रीय कांग्रेस
1997	भारत रत्न	भारत सरकार
1994	विशिष्ट फेलो	इंस्टिट्यूट ऑफ़ डायरेक्टर्स (भारत)
1990	पद्म विभूषण	भारत सरकार
1981	पद्म भूषण	भारत सरकार
डॉ. जाकिर हुसैन
जन्म: 8 फरवरी, 1897, हैदराबाद, तेलन्गाना
मृत्यु: 3 मई, 1969, दिल्ली
कार्य: भारत के तीसरे राष्ट्रपति
जाकिर हुसैन का बचपन और प्रारंभिक जीवन
डॉ. जाकिर हुसैन का जन्म तेलन्गाना के हैदराबाद में 8 फरवरी, 1897 में हुआ था. जन्म के बाद उनका परिवार उत्तर प्रदेश के फरुक्खाबाद जिले के कायमगंज में बस गया. यद्यपि उनका जन्म भारत में हुआ था, परन्तु उनके परिवार के पुराने इतिहास को देखा जाय तो ये वर्तमान पश्तून जनजाति वाले पाकिस्तान और अफगानिस्तान के सीमावर्ती इलाकों से सम्बन्ध रखते थे. यह भी कहा जाता है कि उनके पूर्वज 18वीं शताब्दी के दौरान वर्तमान पश्चिमी उत्तर प्रदेश में आकर बस गए थे. जब वह केवल 10 वर्ष के थे तो उनके पिता चल बसे और 14 वर्ष की उम्र में उनकी माँ का निधन हो गया था. युवा जाकिर ने इटावा में इस्लामिया हाई स्कूल से अपनी प्रारम्भिक स्कूली शिक्षा पूरी की. बाद में उन्होंने अपनी उच्च शिक्षा के लिए अलीगढ़ में एंग्लो-मुहम्मडन ओरिएंटल कॉलेज (जो आजकल अलीगढ़ मुस्लिम विश्वविद्यालय के रूप में जाना जाता है) में दाखिला लिया. यहीं से उन्होंने एक युवा सुधारवादी राजनेता के रूप में अपने कैरियर की शुरुआत की.
एक भारतीय राष्ट्रवादी के रूप में योगदान
डॉ. जाकिर हुसैन 13 मई, 1967 से 3 मई, 1969 तक स्वतंत्र भारत के तीसरे राष्ट्रपति रहे. डॉ. जाकिर हुसैन भारत में आधुनिक  शिक्षा के सबसे बड़े समर्थकों में से एक थे और उन्होंने अपने नेतृत्व में राष्ट्रीय मुस्लिम विश्वविद्यालय को स्थापित किया. उनके द्वारा स्थापित राष्ट्रीय मुस्लिम विश्वविद्यालय आजकल जामिया मिलिया इस्लामिया के नाम से एक केन्द्रीय विश्वविद्यालय के रूप में नई दिल्ली में मौजूद  है, जहाँ से हजारों छात्र प्रत्येक वर्ष अनेक विषयों में शिक्षा ग्रहण करते हैं. डॉ. जाकिर हुसैन ने बिहार के राज्यपाल के रूप में भी सेवा की थी और इसके बाद वे अपना राजनीतिक कैरियर समाप्त होने से पहले वे देश के उपराष्ट्रपति रहे तथा बाद में वे भारत के तीसरे राष्ट्रपति भी बने.
बीच के वर्षों की गतिविधियां
जाकिर हुसैन को अलीगढ़  के एंग्लो-मुहम्मडन ओरिएंटल कॉलेज में अध्ययन के वर्षों के दौरान से ही एक छात्र नेता के रूप में पहचान मिली। राजनीति के साथ-साथ उनकी दिलचस्पी उच्च शिक्षा के क्षेत्र में भी थी. अपनी औपचारिक उच्च शिक्षा पूरी करने के बाद वे 29 अक्टूबर, 1920 को उन्होंने कुछ छात्रों और शिक्षकों के साथ मिलकर अलीगढ़ में राष्ट्रीय मुस्लिम विश्वविद्यालय की स्थापना की (वर्ष 1925 में यह यूनिवर्सिटी करोल बाग, नई दिल्ली में  स्थानांतरित हो गयी. दस वर्षों बाद यह फिर से यह जामिया नगर, नई दिल्ली में स्थायी रूप से स्थानांतरित कर दी गयी और इसका नाम जामिया मिलिया इस्लामिया रखा गया था). इस समय उनकी मात्र 23 साल थी.
जाकिर हुसैन की गहरी रुचि और समर्पण, राजनीति की तुलना में शिक्षा के प्रति अधिक था, जिसका स्पष्ट प्रमाण उनका अर्थशास्त्र में पीएचडी की डिग्री के लिए जर्मनी जाना था. जब वे बर्लिन विश्वविद्यालय में थे तो उन्होंने प्रसिद्ध उर्दू शायर मिर्जा खान गालिब के कुछ अच्छे शायरियों का संकलन किया था. जाकिर हुसैन का विचार था कि शिक्षा का मकसद अंग्रेजों के खिलाफ आजादी की लड़ाई के दौरान भारत की मदद के लिए मुख्य उपकरण के रूप उपयोग करना था। वास्तव में जाकिर हुसैन का भारत में शिक्षा के प्रचार-प्रसार के लक्ष्य के प्रति इतना समर्पण था कि वे अपने प्रबल राजनीतिक विरोधी मोहम्मद अली जिन्ना का भी ध्यान अपनी तरफ खींचने में सफल रहे.
भारत लौटने के बाद की गतिविधियां 
डॉ. जाकिर हुसैन उच्च शिक्षा के लिए जर्मनी गए थे परन्तु जल्द ही वे भारत लौट आये.  वापस आकर उन्होंने जामिया मिलिया इस्लामिया को अपना शैक्षणिक और प्रशासनिक नेतृत्व प्रदान किया. विश्वविद्यालय वर्ष 1927 में बंद होने के कगार पर पहुँच  था, लेकिन डॉ. जाकिर हुसैन के प्रयासों की वजह यह शैक्षिक संस्थान अपनी लोकप्रियता बरकरार रखने में कामयाब रहा था. उन्होंने लगातार अपना समर्थन देना जारी रखा, इस प्रकार उन्होंने इक्कीस वर्षों तक संस्था को अपना शैक्षिक और प्रबंधकीय नेतृत्व प्रदान किया. उनके प्रयासों की वजह से इस विश्वविद्यालय ने ब्रिटिश शासन से भारत की आजादी के लिए संघर्ष में योगदान दिया. एक शिक्षक के रूप में डॉ. जाकिर हुसैन ने महात्मा गांधी और हाकिम अजमल खान के आदर्शों को प्रचारित किया। उन्होंने वर्ष 1930 के दशक के मध्य तक देश के कई शैक्षिक सुधार आंदोलन में एक सक्रिय सदस्य के रूप में कार्य किया.
डॉ. जाकिर हुसैन स्वतंत्र भारत में अलीगढ़ मुस्लिम विश्वविद्यालय के कुलपति (पहले इसे एंग्लो-मुहम्मडन ओरिएंटल कॉलेज के नाम से जाना जाता था) चुने गए. वाइस चांसलर के रूप में अपने कार्यकाल के दौरान डॉ. जाकिर हुसैन ने पाकिस्तान के रूप में एक अलग देश बनाने की मांग के समर्थन में इस संस्था के अन्दर कार्यरत कई शिक्षकों को ऐसा करने से रोकने में सक्षम हुए. डॉ. जाकिर हुसैन को वर्ष 1954 में पद्म विभूषण से सम्मानित किया गया. डॉ. जाकिर हुसैन को अलीगढ़ मुस्लिम विश्वविद्यालय के कुलपति के रूप में अपने कार्यकाल के अंत में राज्यसभा के लिए मनोनीत किया गया था. इस प्रकार वे वर्ष 1956 में भारतीय संसद के सदस्य बन गये. वे केवल एक वर्ष के लिए बिहार के राज्यपाल बनाए,  पर बाद में वे पांच वर्ष (1957 से 1962) तक इस पद पर बने रहे.
जाकिर हुसैन को उनके कार्यों को देखते हुआ वर्ष 1963 में भारत रत्न पुरस्कार से सम्मानित किया गया. दिल्ली, कोलकाता, अलीगढ़, इलाहाबाद और काहिरा विश्वविद्यालयों ने उन्हें उन्होंने डि-लिट् (मानद) उपाधि से सम्मानित किया था. राज्यपाल के रूप में अपने कार्यकाल के अंत के साथ ही डॉ. जाकिर हुसैन पांच वर्ष की अवधि के लिए देश के दूसरे उप-राष्ट्रपति चुने गए. उन्होंने 13 मई, 1967 को राष्ट्रपति पद ग्रहण किया. इस प्रकार वे भारत के पहले मुस्लिम राष्ट्रपति बने. वे डॉ. राजेंद्र प्रसाद और  सर्वपल्ली राधाकृष्णन के बाद राष्ट्रपति पद पर पहुचने वाले तीसरे राजनीतिज्ञ थे.
निधन
भारत के राष्ट्रपति के रूप में शपथ लेने के दो साल के बाद ही 3 मई, 1969 को डॉ. जाकिर हुसैन का  निधन हो गया. वे पहले राष्ट्रपति थे जिनका निधन कार्यकाल के दौरान ही हुआ. उन्हें नई दिल्ली में जामिया मिलिया इस्लामिया (केन्द्रीय विश्वविद्यालय ) के परिसर में दफनाया गया है.
राजीव गांधी
जन्म: 20 अगस्त, 1944
निधन: 21 मई, 1991
उपलब्धियां: मात्र 40 साल की उम्र में भारत के प्रधानमंत्री बने, 80 प्रतिशत सीटें जीत कर लोकसभा चुनाव की सबसे बड़ी जीत हांसिल की, देश में कंप्यूटर शिक्षा की शुरुआत करने में महत्वपूर्ण भूमिका निभाई 
राजीव गांधी भारत के सबसे युवा प्रधानमंत्री थे। वह 40 वर्ष की आयु में ही प्रधानमंत्री बन गए। राजीव गांधी इंदिरा गांधी और फ़िरोज़ गांधी के सबसे बड़े पुत्र थे। उनकी माता इंदिरा गांधी और दादा जवाहरलाल नेहरू भारत के पूर्व प्रधानमंत्री थे। प्रधानमंत्री के रूप में राजीव गांधी ने भारतीय प्रशासन के आधुनिकीकरण में बहुमूल्य योगदान दिया। 21वीं सदी में सूचना प्रौद्योगिकी की महत्वपूर्ण भूमिका को समझते हुए उन्होंने इस क्षेत्र में भारत की क्षमता विकसित करने के लिए सक्रिय रूप से कार्य किया।
प्रारंभिक जीवन 
राजीव गांधी का जन्म 20 अगस्त 1944 को भारत के सबसे प्रसिद्ध राजनैतिक परिवार में हुआ था। उनके दादा जवाहरलाल नेहरू ने भारतकी आज़ादी की लड़ाई में मुख्य भूमिका अदा की और स्वतंत्र भारत के प्रथम प्रधानमंत्री बने। उनके माता पिता अलग-अलग रहते थे अतः राजीव गांधी का पालन पोषण उनके दादा के घर पर हुआ जहाँ उनकी माँ रहती थीं। राजीव गांधी ने अपनी प्रारंभिक शिक्षा मशहूर दून स्कूल से पूरी की और बाद में लंदन विश्वविद्यालय ट्रिनिटी कॉलेज और कैंब्रिज में पढाई की। कैंब्रिज में राजीव गांधी इटालियन विद्यार्थी सोनिया माइनो से मिले और दोनों को एक-दूसरे से प्रेम हो गया। वर्ष 1969 में दोनों का विवाह संपन्न हुआ।
भारत लौटने के बाद राजीव गांधी एक कमर्शियल एयरलाइन में पायलट बन गए। इधर, उनके छोटे भाई संजय गांधी राजनीति में प्रवेश कर चुके थे और अपनी माँ इंदिरा गांधी के भरोसेमंद प्रतिनिधि बन गए। सन 1980 में एक विमान दुर्घटना में संजय की मृत्यु के बाद राजीव ने अनिच्छा से अपनी मां के कहने पर राजनीति में प्रवेश किया। उन्होंने अपने भाई के पूर्व संसदीय क्षेत्र अमेठी से अपना पहला लोकसभा चुनाव जीता। जल्द ही वह कांग्रेस पार्टी के महासचिव बन गए। अक्टूबर 1984 में इंदिरा गांधी की हत्या के बाद 40 साल की उम्र में वह भारत के प्रधानमंत्री बने। 1984 में उन्होंने आम चुनावों का आवाहन किया और सहानुभूति की लहर पर सवार होकर कांग्रेस पार्टी के लिए एक बड़ी जीत दर्ज की। कांग्रेस पार्टी ने निचले सदन की 80 प्रतिशत सीटें जीत कर आजादी के बाद की सबसे बड़ी जीत हांसिल की।
प्रधानमंत्री के रूप में अपने शुरुआती दिनों में राजीव गांधी बेहद लोकप्रिय थे। भारत के प्रधानमंत्री के अपने कार्यकाल के दौरान वह प्रधानमंत्री के पद में थोड़ी गतिशीलता ले कर आये। उन्हें भारत में कंप्यूटर की शुरुआत करने का श्रेय जाता है। उन्होंने ने इंदिरा गांधी के समाजवादी राजनीति से हटकर अलग दिशा में देश का नेतृत्व करना शुरू किया। उन्होंने अमेरिका के साथ द्विपक्षीय संबंधो में सुधार किया और आर्थिक एवं वैज्ञानिक सहयोग का विस्तार किया। उन्होंने विज्ञान, टेक्नोलोजी और इससे सम्बंधित उद्योगों की ओर ध्यान दिया और टेक्नोलोजी पर आधारित उद्योगों विशेष रूप से कंप्यूटर, एयरलाइंस, रक्षा और दूरसंचार पर आयात कोटा, करों और शुल्कों को कम किया। उन्होंने दफ्तरशाही शासन को कम करने और प्रशासन को नौकरशाही घपलेबाजों से बचाने की दिशा में भी महत्वपूर्ण काम किया। 1986 में राजीव गांधी ने भारत भर में उच्च शिक्षा कार्यक्रमों के आधुनिकीकरण और विस्तार के लिए एक राष्ट्रीय शिक्षा नीति की घोषणा की।
राजीव गांधी ने पंजाब में आतंकवादियों के खिलाफ व्यापक पुलिस और सेना अभियान चलाया। श्रीलंका सरकार और एल टी टी इ विद्रोहियोंके बीच शांति वार्ता के प्रयासों का उल्टा असर हुआ और राजीव की सरकार को एक बढ़ी असफलता का सामना करना पड़ा। 1987 में हस्ताक्षर किये गए शांति समझौते के अनुसार भारतीय शांति सेना को श्रीलंका में एल टी टी इ को नियंत्रण में लाना था पर अविश्वास और संघर्ष की कुछ घटनाओ ने एल टी टी इ आतंकवादियों और भारतीय सैनिकों के बीच एक खुली जंग के रूप में बदल दिया। हजारों भारतीय सैनिक मारे गए और अंततः राजीव गांधी ने भारतीय सेना को श्रीलंका से वापस बुला लिया। यह राजीव की एक बड़ी कूटनीतिक विफलता थी।
हालाँकि राजीव गांधी ने भ्रष्टाचार समाप्त करने का वादा किया था पर उनपर और उनकी पार्टी पर खुद भ्रस्टाचार के कई आरोप लगे। सबसे बड़ा घोटाला स्विडिश बोफोर्स हथियार कंपनी द्वारा कथित भुगतान से जुड़ा ‘बोफोर्स तोप घोटाला’ था। घोटालों के कारण उनकी लोकप्रियता तेजी से कम हुई और 1989 में आयोजित आम चुनावों में उन्हें हार का सामना करना पड़ा। एक गठबंधन की सरकार सत्ता में आई पर वह अपना कार्यकाल पूरा नहीं कर सकी और 1991 में आम चुनाव करवाये गए। 21 मई 1991 में तमिलनाडु के श्रीपेरंबदूर में एक चुनाव प्रचार के दौरान एल टी टी इ के आत्मघाती हमलावरों ने राजीव गांधी की हत्या कर दी।

डा. श्यामाप्रसाद मुखर्जी
जन्म: 06 जुलाई 1901, कलकत्ता, बंगाल, ब्रिटिश भारत
मृत्यु: 23 जून 1953, कश्मीर कारावास, स्वतन्त्र भारत
कार्य: शिक्षाविद, चिन्तक, राजनेता
डा. श्यामाप्रसाद मुखर्जी एक भारतीय शिक्षाविद, चिन्तक, राजनेता और भारतीय जनसंघ के संस्थापक थे। उन्हें एक प्रखर राष्ट्रवादी के रूप में जाना जाता है। वो पंडित जवाहर लाल नेहरु मंत्रिमंडल में उद्योग और आपूर्ति मंत्री रहे पर नेहरु के साथ मतभेदों के कारण मंत्रिमंडल और कांग्रेस पार्टी से त्यागपत्र देकर एक नयी राजनैतिक पार्टी ‘भारतीय जनसंघ’ की स्थापना की। केंद्र सरकार में मंत्री बनने से पहले वो पश्चिम बंगाल सरकार में वित्त मंत्री रह चुके थे। मात्र 33 वर्ष की आयु वो कलकत्ता विश्वविद्यालय के कुलपति बन गए थे। इस पद पर नियुक्ति पाने वाले वह सबसे कम आयु के व्यक्ति थे।
प्रारंभिक जीवन
श्यामा प्रसाद मुख़र्जी का जन्म 6 जुलाई 1901 को कलकत्ता के एक अत्यन्त प्रतिष्ठित परिवार में हुआ। उनके पिता सर आशुतोष मुखर्जी एक शिक्षाविद् के रूप में विख्यात थे। उनकी माता का नाम जोगमाया देवी था। उमा प्रसाद मुखोपाध्याय उनके छोटे भाई थे। उन्होंने सन 1917 में मैट्रिक किया तथा 1921 में बी०ए० की परीक्षा प्रथम स्थान के साथ उत्तीर्ण की। इसके बाद उन्होंने बंगाली विषय में एम.ए. भी प्रथम स्थान के साथ उत्तीर्ण किया और सन 1924 में क़ानून की भी पढ़ाई पूरी की। इस प्रकार उन्होंने अल्पायु में ही विद्याध्ययन के क्षेत्र में उल्लेखनीय सफलताएँ अर्जित कीं, और शीघ्र ही उनकी ख्याति एक शिक्षाविद् और लोकप्रिय प्रशासक के रूप में फ़ैल गई। सन 1924 में पिता की मृत्यु के बाद उन्होंने कलकत्ता हाई कोर्ट में वकालत के लिए पंजीकरण कराया।
कैरियर
सन 1926 में वो इंग्लैंड चले गए और 1927 में बैरिस्टर बन कर वापस भारत आ गए। सन 1934 में कलकत्ता विश्वविद्यालय के कुलपति बनने वाले वे सबसे कम उम्र के व्यक्ति थे। डॉ मुख़र्जी इस पद पर सन 1938 तक बने रहे। सन 1937 में उन्होंने गुरु रविंद्रनाथ टैगोर को कलकत्ता विश्वविद्यालय के दीक्षांत समारोह में भाषण के लिए आमंत्रित किया। कलकत्ता विश्वविद्यालय के इतिहास में यह पहला अवसर था जब किसी ने दीक्षांत समारोह का भाषण बांग्ला में दिया हो।
राजनैतिक जीवन
डॉ मुख़र्जी के राजनैतिक जीवन की शुरुआत सन 1929 में हुई जब उन्होंने कांग्रेस पार्टी के टिकट पर बंगाल विधान परिषद् में प्रवेश किया परन्तु जब कांग्रेस ने विधान परिषद् के बहिस्कार का निर्णय लिया तब उन्होंने इस्तीफा दे दिया। इसके पश्चात उन्होंने स्वतंत्र उम्मीदवार के तौर पर चुनाव लड़ा और चुने गए। सन 1941-42 में वह बंगाल राज्य के वित्त मंत्री रहे। सन 1937 से 1941 के बीच जब कृषक प्रजा पार्टी और मुस्लिम लीग की साझा सरकार थी तब वो विपक्ष के नेता थे और जब फजलुल हक़ के नेतृत्व में एक प्रगतिशील सरकार बनी तब उन्होंने वित्त मंत्री के तौर पर कार्य किया पर 1 साल बाद ही इस्तीफ़ा दे दिया। इसके बाद धीरे-धीरे वो हिन्दुओं के हित की बात करने लगे और हिन्दू महासभा में शामिल हो गए। सन 1944 में वो हिन्दू महासभा के अध्यक्ष भी रहे।
श्यामा प्रसाद मुख़र्जी ने मुहम्मद अली जिन्ना और मुस्लिम लीग की साम्प्रदायिकतावादी राजनीति का विरोध किया था। उस समय जिन्ना मुसलमानों के लिए बहुत ज्यादा रियायत की मांग कर रहे थे और पाकिस्तान आन्दोलन को भी हवा दे रहे थे। उन्होंने मुस्लिम लीग के साम्प्रदायिकतावादी दुष्प्रचार से हिन्दुओं की रक्षा के लिए कार्य किया और मुस्लिम तुष्टिकरण की नीति का विरोध किया।
डॉ॰ मुखर्जी धर्म के आधार पर विभाजन के कट्टर विरोधी थे। उनके अनुसार विभाजन सम्बन्धी परिस्थिति ऐतिहासिक और सामाजिक कारणों से उत्पन्न हुई थी। वो यह भी मानते थे कि सत्य यह है कि हम सब एक हैं और हममें कोई अन्तर नहीं है। हम सब एक ही भाषा और संस्कृति के हैं और एक ही हमारी विरासत है। इस मान्यता के साथ आरम्भ में उन्होंने देश के विभाजन का विरोध किया था पर 1946–47 के दंगों के बाद उनके इस सोच में परिवर्तन आया। उन्होंने महसूस किया कि मुस्लिम लीग के सरकार में मुस्लिम बाहुल्य राज्य में हिन्दुओं का रहना असुरक्षित होगा। इसी कारण सन 1946 में उन्होंने बंगाल विभाजन का समर्थन किया।
आजादी के बाद
स्वतंत्रता के बाद जब पंडित जवाहरलाल नेहरु के नेतृत्व में सरकार बनी तब डॉ श्यामा प्रसाद मुख़र्जी गांधी जी और सरदार पटेल के अनुरोध पर भारत के पहले मंत्रिमण्डल में शामिल हुए और उद्योग और आपूर्ति मंत्रालय की जिम्मेदारी संभाली। भारत के संविधान सभा और प्रान्तीय संसद के सदस्य और केन्द्रीय मन्त्री के तौर पर उन्होंने अपना विशिष्ट स्थान बना लिया परन्तु उनके राष्ट्रवादी सोच के चलते कांग्रेस के अन्य नेताओं के साथ मतभेद बराबर बने रहे। अंततः सन 1950 में नेहरु-लियाकत समझौते के विरोध में उन्होंने 6 अप्रैल 1950 को मंत्रिमंडल से त्यागपत्र दे दिया।
इसके बाद उन्होंने एक नए राजनैतिक दल की स्थापना की जो उस समय सबसे बडा विरोधी दल था। इस प्रकार अक्टूबर, 1951 में ‘भारतीय जनसंघ’ का उद्भव हुआ। सन 1952 के चुनाव में भारतीय जन संघ ने कुल तीन सीटें जीती, जिसमे एक उनकी खुद की सीट शामिल थी।
जम्मू कश्मीर और धारा 370  
डॉ॰ मुखर्जी जम्मू कश्मीर राज्य को एक अलग दर्जा दिए जाने के घोर विरोधी थे और चाहते थे की जम्मू कश्मीर को भी भारत के अन्य राज्यों की तरह माना जाये। वो जम्मू कश्मीर के अलग झंडे, अलग निशान और अलग संविधान के विरोधी थे। उनको ये बात भी नागवार लगती थी कि वहाँ का मुख्यमन्त्री (वजीरे-आज़म) अर्थात् प्रधानमन्त्री कहलाता था। उन्होंने देश की संसद में धारा-370 को समाप्त करने की जोरदार वकालत की।
अगस्त 1952 में उन्होंने बिना परमिट लिए जम्मू कश्मीर में प्रवेश का एलान किया और इसे पूरा करने के लिये वे 1953 में बिना परमिट के जम्मू कश्मीर की यात्रा पर निकल पड़े। वहाँ पहुँचते ही उन्हें गिरफ्तार कर लिया गया और 23 जून 1953 को रहस्यमय परिस्थितियों में उनकी मृत्यु हो गयी।
टाइम लाइन (जीवन घटनाक्रम)
1901: श्यामा प्रसाद मुख़र्जी का जन्म हुआ
1921: कलकत्ता विश्वविद्यालय से अंग्रेजी विषय में स्नातक
1923: कलकत्ता विश्वविद्यालय से बांग्ला विषय में स्नातकोत्तर
1923: कलकत्ता विश्वविद्यालय के सीनेट का फैलो मनोनित
1924: लॉ की डिग्री हासिल की
1924: कलकत्ता हाई कोर्ट में वकालत की शुरुआत
1924: उनके पिता आशुतोष मुख़र्जी का देहांत
1926: पढ़ाई के लिए इंग्लैंड चले गए
1927: इंग्लैंड से बैरिस्टर बनकर वापस लौटे
1934: कलकत्ता विश्वविद्यालय के कुलपति बने
1938: कलकत्ता विश्वविद्यालय के कुलपति का कार्यकाल समाप्त हो गया
1941-42: बंगाल प्रदेश में वित्त मंत्री
1944: हिन्दू महासभा का अध्यक्ष बने
1946: बंगाल विभाजन का समर्थन किया
1947: केन्द्रीय मंत्रिमंडल में शामिल हुए
1950: 6 अप्रैल को मंत्रिमंडल से त्यागपत्र दे  दिया
1951: 21 अक्टूबर को भारतीय जनसंघ की स्थापना की
1953: 11 मई जो जम्मू कश्मीर में प्रवेश करने पर गिरफ्तार कर लिया गया
1953: 23 जून को रहस्यमयी परिस्थितियों में मौत
जॉर्ज फर्नांडिस
जन्मः 3 जून 1930, मैंगलोर, कर्नाटक
कार्य-क्षेत्र: व्यापार संघ नेता, राजनेता, पत्रकार, कृषिविद
जॉर्ज फर्नांडिस एक पूर्व ट्रेड यूनियन नेता, राजनेता, पत्रकार और भारत के पूर्व रक्षामंत्री रह चुके हैं। जॉर्ज फर्नांडिस ने व्यापारिक संघ के नेता, पत्रकार, राजनेता और एक मंत्री के तौर पर अपनी जिम्मेदारी बखूबी निभाई। आजीवन उन्होंने मजदूरों के अधिकारों के लिए संघर्ष किया। वे जनता दल के प्रमुख नेता थे और बाद में समता पार्टी का भी गठन किया।  अपने राजनैतिक जीवन में उन्होंने केंद्र में कई महत्वपूर्ण मंत्रालयों की जिम्मेदारी संभाली। उन्होंने संचार, उद्योग, रेलवे और रक्षा मंत्री के रूप में कार्य किया। वे वाजपेयी सरकार में अकेले क्रिस्चियन मंत्री थे। उनके माता-पिता ने उन्हें धर्म की शिक्षा के लिए बैंगलोर भेजा था पर वे बॉम्बे चले गए और वहां जाकर एक तेज़-तर्रार व्यापार संघ नेता के रूप में उभरे। सन 1950 और 60 के दशक में बॉम्बे में उन्होंने कई हड़तालों का नेतृत्व किया। इन सब में सबसे महत्वपूर्ण हड़ताल थी सन 1974 की ‘रेलवे हड़ताल’। सन 1975 में उन्होंने आपातकाल के लिए इंदिरा गाँधी को ललकारा था और फिर भूमिगत हो गए। सन 1977 में उद्योग मंत्री के तौर पर उन्होंने गलत ढंग से कार्य करने के लिए आई.बी.एम. और कोका कोला को देश छोड़ने का निर्देश दिया।
पिछले कुछ सालों से जॉर्ज फर्नांडिस बीमारी से जूझ रहे हैं जिसके कारण राजनीति से उनका नाता टूट गया है। वे पार्किन्संस और अलजाइमर रोग से पीड़ित हैं।
 
प्रारंभिक जीवन
जॉर्ज फर्नांडिस का जन्म जॉन जोसफ फर्नांडिस और एलीस मार्था फर्नांडिस के यहां मैंगलोर में 3 जून 1930 को हुआ। उनकी मां किंग जॉर्ज पंचम की बहुत बड़ी प्रशंसक थीं, जिनका जन्म भी 3 जून को हुआ था। इस कारण उन्होंने इनका नाम जॉर्ज रखा। उन्होंने अपना सेकंडरी स्कूल लीविंग सर्टिफिकेट मैंगलोर के एलॉयसिस से पूरा किया। स्कूल की पढ़ाई के बाद परिवार की रूढि़वादी परंपरा के चलते बड़े पुत्र होने के नाते उन्हें धर्म की शिक्षा के लिए बैंगलोर में सेंट पीटर सेमिनेरी भेज दिया गया। 16 वर्ष की उम्र में उन्हें 1946-1948 तक रोमन कैथोलिक पादरी का प्रशिक्षण दिया गया। 19 वर्ष की आयु में उन्होंने हताशा के कारण धार्मिक विद्यालय छोड़ दिया, क्योंकि स्कूल में फादर्स उंची टेबलों पर बैठकर अच्छा भोजन करते थे, जबकि प्रशिक्षणार्थियों को ऐसी सुविधा नहीं मिलती थी। उन्होंने इस भेदभाव के खिलाफ आवाज उठाई। उन्होंने 19 वर्ष की आयु में  ही काम करना शुरू कर दिया। उन्होंने मैंगलोर के सड़क परिवहन उद्योग, रेस्टोरेंट और होटल में कार्यरत श्रमिकों को एकजुट किया।
कॅरिअर
नौकरी की तलाश में जॉर्ज फर्नांडिस 1949 में बॉम्बे आ गए। यहां उन्हें एक अखबार में प्रूफ रीडर की नौकरी मिल गई। यहां उनका संपर्क अनुभवी यूनियन नेता प्लासिड डी मेलो और समाजवादी राममनोहर लोहिया से हुआ, जिनका उनके जीवन पर बड़ा प्रभाव रहा। बाद में वह समाजवादी व्यापार संघ आंदोलन से जुड़ गए। इसके बाद वह व्यापार संघ के प्रमुख नेता के रूप में उभरे और छोटे पैमाने के उद्योगों जैसे होटल और रेस्टोरेंट में काम करने वाले श्रमिकों के अधिकारों के लिए संघर्ष किया। 1961 से 1968 तक बॉम्बे नगर निगम के सदस्य रहे। इस दौरान वे शोषित कामगारों की आवाज को महानगर की प्रतिनिधत्व संस्था के साथ उठाते रहे। सन 1967 के आम चुनाव में फर्नांडिस ने मैदान में उतरने का निर्णय लिया। उन्हें बॉम्बे की दक्षिण संसदीय सीट से समयुक्त सामाजिक पार्टी ने भारतीय राष्ट्रीय कांग्रेस के उस दौर के प्रसिद्ध नेता सदाशिव कानोजी के खिलाफ मैदान में उतारा। जॉर्ज फर्नांडिस बॉम्बे ने 1967 का चुनाव जीतकर पहली बार लोकसभा की सीढि़यां चढ़ीं। ऑल इंडिया रेलवे मेंस फेडरेशन का अध्यक्ष रहते हुए उन्होंने 1974 में लाखों कामगारों के साथ हड़ताल कर दी, इस कारण हजारों को जेल में डाल दिया गया। फर्नांडिस ने 1994 में समता पार्टी की स्थापना की। प्रधानमंत्री वाजपेयी के मंत्रिमंडल में वह एकमात्र ईसाई थे और संचार, उद्योग, रेलवे तथा रक्षा विभागों के मंत्री रहे। मार्च 2001 में तहलका रक्षा घोटाला सामने आने के बाद जॉर्ज फर्नांडिस ने इस गड़बड़ी की नैतिम जिम्मेदारी लेते हुए रक्षा मंत्री के पद से इस्तीफा दे दिया। हालांकि आठ माह से भी कम समय में गलती स्पष्ट होने पर उन्हें उसी पद पर पुनः नियुक्त कर दिया गया।
योगदान
राजनीति में उनका योगदान अहम है और संसद सदस्यों द्वारा उन्हें हमेशा स्नेह और सम्मान मिलता रहा। उनके प्रमुख योगदान में राज्यसभा में किए गए उनके कार्य तथा भारत के समाजवादी आंदोलन में दी गईं सेवाएं हैं। जनता दल के संस्थापक सदस्य, लोकसभा के सदस्य, रेलवे व रक्षा मंत्री और एनडीए के संयोजक के तौर पर जॉर्ज फर्नांडिस भारतीय राजनीति में बहुत ही अहम शख्सियत रहे हैं। उन्होंने कई किताबें लिखकर लोगों तक अपने विचार भी पहुंचाए।
टाइम लाइन (जीवन घटनाक्रम)
1930: कर्नाटक के मैंगलोर में जन्म हुआ।
1946: धर्मगुरु के प्रशिक्षण के लिए बैंगलोर भेज दिए गए।
1946.1948: सेंट पीटर सेमिनेरी बैंगलोर में अध्ययन किया।
1949: नौकरी की तलाश में बॉम्बे आए और सामाजिक व्यापार संघ में शामिल हो गए।
1950 और 1960 के दशक में बॉम्बे में कई हड़तालें का नेतृत्व किया।
1971: लीला कबीर से विवाह किया।
1974: सबसे बड़ी रेलवे हड़ताल आयोजित की।
1980s: फर्नांडिस और लीला कबीर एक दूसरे से अलग हो गए और 1984 से जया जेटली उनकी साथी बन गईं।
1998: उन्होंने घोषणा की कि सरकार परमाणु परीक्षण करेगी।
2009: राज्यसभा में हुए मध्यावधि चुनाव में वह एक मात्र निर्विरोध नेता के रूप में उतरे।
राम मनोहर लोहिया
जन्म: 23 मार्च, 1910, अकबरपुर, फैजाबाद
निधन: 12 अक्टूबर, 1967, नई दिल्ली
कार्य क्षेत्र: स्वतंत्रता सेनानी, राजनेता
राम मनोहर लोहिया एक स्वतंत्रता सेनानी, प्रखर समाजवादी और सम्मानित राजनीतिज्ञ थे. राम मनोहर ने हमेशा सत्य का अनुकरण किया और आजादी की लड़ाई में अद्भुत काम किया. भारत की राजनीति में स्वतंत्रता आंदोलन के दौरान और उसके बाद ऐसे कई नेता आये जिन्होंने अपने दम पर राजनीति का रुख़ बदल दिया उन्ही नेताओं में एक थे राममनोहर लोहिया। वे अपनी प्रखर देशभक्ति और तेजस्‍वी समाजवादी विचारों के लिए जाने गए और इन्ही गुडों के कारण अपने समर्थकों के साथ-साथ उन्होंने अपने विरोधियों से भी बहुत  सम्‍मान हासिल किया।
बचपन और प्रारंभिक जीवन
राम मनोहर लोहिया का जन्म 23 मार्च, 1910 को उत्तर प्रदेश के अकबरपुर में हुआ था. उनकी मां एक शिक्षिका थीं. जब वे बहुत छोटे थे तभी उनकी मां का निधन हो गया था. अपने पिता से जो एक राष्ट्रभक्त थे, उन्हें युवा अवस्था में ही विभिन्न रैलियों और विरोध सभाओं के माध्यम से भारत के स्वतंत्रता आंदोलनों में भाग लेने की प्रेरणा मिली. उनके जीवन में नया मोड़ तब आया, जब एक बार उनके पिता, जो महात्मा गांधी के घनिष्ठ अनुयायी थे, गांधी से मिलाने के लिए राम मनोहर को अपने साथ लेकर गए. राम मनोहर गांधी के व्यक्तित्व और सोच से बहुत प्रेरित हुए तथा जीवनपर्यन्त गाँधी जी के आदर्शों का समर्थन किया.
वर्ष 1921 में वे पंडित जवाहर लाल नेहरू से पहली बार मिले और कुछ वर्षों तक उनकी देखरेख में कार्य करते रहे. लेकिन बाद में उन दोनों के बीच विभिन्न मुद्दों और राजनीतिक सिद्धांतों को लेकर टकराव हो गया. 18 साल की उम्र में वर्ष 1928 में युवा लोहिया ने ब्रिटिश सरकार द्वारा गठित ‘साइमन कमीशन’ का विरोध करने के लिए प्रदर्शन का आयोजन किया.
उन्होंने अपनी मैट्रिक परीक्षा प्रथम श्रेणी में पास करने के बाद इंटरमीडिएट में दाखिला बनारस हिंदू विश्वविद्यालय में कराया. उसके बाद उन्होंने वर्ष 1929 में कलकत्ता विश्वविद्यालय से अपनी स्नातक की पढ़ाई पूरी की और पीएच.डी. करने के लिए बर्लिन विश्वविद्यालय, जर्मनी, चले गए, जहाँ से उन्होंने वर्ष 1932 में इसे पूरा किया. वहां उन्होंने शीघ्र ही जर्मन भाषा सीख लिया और उनको उत्कृष्ट शैक्षणिक प्रदर्शन के लिए वित्तीय सहायता भी मिली.
राम मनोहर लोहिया की विचारधारा
लोहिया ने हमेशा भारत की आधिकारिक भाषा के रूप में अंग्रेजी से अधिक हिंदी को प्राथमिकता दी. उनका विश्वाश था कि अंग्रेजी शिक्षित और अशिक्षित जनता के बीच दूरी पैदा करती है. वे कहते थे कि हिन्दी के उपयोग से एकता की भावना और नए राष्ट्र के निर्माण से सम्बन्धित विचारों को बढ़ावा मिलेगा. वे जात-पात के घोर विरोधी थे. उन्होंने जाति व्यवस्था के विरोध में सुझाव दिया कि “रोटी और बेटी” के माध्यम से इसे समाप्त किया जा सकता है. वे कहते थे कि सभी जाति के लोग एक साथ मिल-जुलकर खाना खाएं और उच्च वर्ग के लोग निम्न जाति की लड़कियों से अपने बच्चों की शादी करें. इसी प्रकार उन्होंने अपने ‘यूनाइटेड सोशलिस्ट पार्टी’ में उच्च पदों के लिए हुए चुनाव के टिकट निम्न जाति के उम्मीदवारों को दिया और उन्हें प्रोत्साहन भी दिया. वे ये भी चाहते थे कि बेहतर सरकारी स्कूलों की स्थापना हो, जो सभी को शिक्षा के समान अवसर प्रदान कर सकें.
भारतीय स्वतंत्रता आंदोलन में योगदान
स्वतंत्रता आंदोलन में भाग लेने की उनकी बचपन से ही प्रबल इच्छा थी जो बड़े होने पर भी खत्म नहीं हुई। जब वे यूरोप में थे तो उन्होंने वहां एक क्लब बनाया जिसका नाम ‘असोसिएशन ऑफ़ यूरोपियन इंडियंस’ रखा. जिसका उद्देश्य यूरोपीय भारतीयों के अंदर भारतीय राष्ट्रवाद के प्रति जागरूकता पैदा करना था. उन्होंने जिनेवा में ‘लीग ऑफ नेशन्स’ की सभा में भी भाग लिया, यद्यपि भारत का प्रतिनिधित्व ब्रिटिश राज्य के एक सहयोगी के रूप में बीकानेर के महाराजा द्वारा किया गया था, परन्तु लोहिया इसके अपवाद थे. उन्होंने दर्शक गैलरी से विरोध प्रदर्शन शुरू किया और बाद में अपने विरोध के कारणों को स्पष्ट करने के लिए उन्होंने समाचार-पत्र और पत्रिकाओं के संपादकों को कई पत्र लिखे. इस पूरी घटना ने रातों-रात राम मनोहर लोहिया को भारत में एक सुपर स्टार बना दिया। भारत वापस आने पर वे भारतीय राष्ट्रीय कांग्रेस पार्टी में शामिल हो गए और वर्ष 1934 में कांग्रेस सोशलिस्ट पार्टी की आधारशिला रखी. वर्ष 1936 में पंडित जवाहर लाल नेहरू ने उन्हें अखिल भारतीय कांग्रेस कमेटी का पहला सचिव नियुक्त किया.
24 मई, 1939 को लोहिया को उत्तेजक बयान देने और देशवासियों से सरकारी संस्थाओं का बहिष्कार करने के लिए लिए पहली बार गिरफ्तार किया गया, पर युवाओं के विद्रोह के डर से उन्हें अगले ही दिन रिहा कर दिया गया. हालांकि जून 1940 में उन्हें “सत्याग्रह नाउ” नामक लेख लिखने के आरोप में पुनः गिरफ्तार किया गया और दो वर्षों के लिए कारावास भेज दिया गया. बाद में उन्हें दिसम्बर 1941 में आज़ाद कर दिया गया. भारत छोड़ो आंदोलन के दौरान वर्ष 1942 में महात्मा गांधी, नेहरू, मौलाना आजाद और वल्लभभाई पटेल जैसे कई शीर्ष नेताओं के साथ उन्हें भी कैद कर लिया गया था.
इसके बाद भी वे दो बार जेल गए, एक बार उन्हें मुंबई में गिरफ्तार कर लाहौर जेल भेजा गया था और दूसरी बार पुर्तगाली सरकार के खिलाफ भाषण और सभा करने के आरोप में गोवा. जब भारत स्वतंत्र होने के करीब था तो उन्होंने दृढ़ता से अपने लेखों और भाषणों के माध्यम से देश के विभाजन का विरोध किया था. वे देश का विभाजन हिंसा से करने के खिलाफ थे. आजादी के दिन जब सभी नेता 15 अगस्त, 1947 को दिल्ली में इकट्ठे हुए थे, उस समय वे भारत के अवांछित विभाजन के प्रभाव के शोक की वजह से अपने गुरु (महात्मा गाँधी) के साथ दिल्ली से बाहर थे.
स्वतंत्रता के बाद की गतिविधियाँ
आजादी के बाद भी वे राष्ट्र के पुनर्निर्माण के लिए एक स्वतंत्रता सेनानी के रूप में ही अपना योगदान देते रहे. उन्होंने आम जनता और निजी भागीदारों से अपील की कि वे कुओं, नहरों और सड़कों का निर्माण कर राष्ट्र के पुनर्निर्माण के लिए योगदान में भाग लें. ‘तीन आना, पन्द्रह आना’ के माध्यम से राम मनोहर लोहिया ने प्रधानमंत्री जवाहर लाल नेहरू पर होने वाले खर्च की राशि “एक दिन में 25000 रुपए” के खिलाफ आवाज उठाई जो आज भी चर्चित है. उस समय भारत की अधिकांश जनता की एक दिन की आमदनी मात्र 3 आना थी जबकि भारत के योजना आयोग के आंकड़े के अनुसार प्रति व्यक्ति औसत आय 15 पन्द्रह आना था.
लोहिया ने उन मुद्दों को उठाया जो लंबे समय से राष्ट्र की सफलता में बाधा उत्पन्न कर रहे थे. उन्होंने अपने भाषण और लेखन के माध्यम से जागरूकता पैदा करने, अमीर-गरीब की खाई, जातिगत असमानताओं और स्त्री-पुरुष असमानताओं को दूर करने का प्रयास किया. उन्होंने कृषि से सम्बंधित समस्याओं के आपसी निपटारे के लिए ‘हिन्द किसान पंचायत’ का गठन किया। वे सरकार की केंद्रीकृत योजनों को जनता के हाथों में देकर अधिक शक्ति प्रदान करने के पक्षधर थे. अपने अंतिम कुछ वर्षों के दौरान उन्होंने देश की युवा पीढ़ी के साथ राजनीति, भारतीय साहित्य और कला जैसे विषयों पर चर्चा किया.
निधन
राम मनोहर लोहिया का निधन 57 साल की उम्र में 12 अक्टूबर, 1967 को नई दिल्ली में हो गया.
पी. वी. नरसिम्हा राव
जन्म: 28 जून, 1921, वन्गारा, आंध्र प्रदेश
मृत्यु: 23 दिसम्बर, 2004
कार्य: राजनेता, भारत के पूर्व प्रधानमंत्री
पामुलापति वेंकट नरसिंह राव (पी. वी. नरसिम्हा राव) एक भारतीय राजनेता थे। वे भारत के नौवें प्रधानमंत्री थे। उनका प्रधानमंत्री बनना इस बात के लिए भी महत्वपूर्ण है की वे पहले दक्षिण भारतीय थे जो भारत के प्रधानमंत्री बने। नरसिंह राव को भारत में कई प्रमुख आर्थिक परिवर्तन लाने का श्रेय भी दिया जाता है| उनके नेतृत्व में ही भारतीय अर्थव्यवस्था में ‘लाइसेंस राज’ की समाप्ति हुई और अर्थनीति में खुलेपन का आरम्भ हुआ। उन्होंने तत्कालीन वित्तमंत्री मनमोहन सिंह के साथ मिलकर देश की जर्जर अर्थव्यवस्था को वैश्विकरण और उदारीकरण के माध्यम से एक नयी दिशा प्रदान की। इसी कारण उन्हें “भारत के आर्थिक सुधार का पिता” माना जाता है। भारतीय राजनीति के इतिहास में उनका कार्यकाल घटनापूर्ण रहा। उन्होंने एक ऐसी अर्थव्यवस्था की शुरुआत की जो नेहरु के मिश्रित अर्थव्यवस्था के सिद्धांत से बिलकुल भिन्न था। उनके द्वारा प्रारंभ की गयी आर्थिक सुधार की नीति को बाद में आने वाली वाजपेयी और मनमोहन सिंह सरकारों ने भी जारी रखा। उनकी सरकार अल्पमत में थी फिर भी उन्होंने 5 साल पूरा करने में सफलता हासिल की। उनकी इस योग्यता के कारण उन्हें ‘चाणक्य’ भी कहा गया।
राजनेता के साथ-साथ राव कई भाषाओँ के विद्वान् भी थे। उन्हें 17 भाषाओँ का ज्ञान था और संस्कृत के वे बड़े विद्वान थे। साहित्य के अलावा उन्हें कंप्यूटर प्रोग्रामिंग जैसे विषयों में भी रूचि थी। उनके कार्यकाल के दौरान भी देश की राजनीति में भारतीय जनता पार्टी (बी.जे.पी.) का उत्कर्ष हुआ और अयोध्या स्थित बाबरी मस्जिद भी ढहा दी गयी।
प्रारंभिक जीवन
पी वी नरसिंहराव का जन्म 28 जून, 1921 को करीमनगर, आंध्र प्रदेश, में एक सामान्य परिवार में हुआ था। उनके पिता पी. रंगा राव और माता रुक्मिनिअम्मा कृषक थे। राव ने अपनी प्रारंभिक शिक्षा करीमनगर जिले के भीमदेवरापल्ली मंडल के कत्कुरू गाँव में अपने एक रिश्तेदार के घर रहकर ग्रहण की। इसके पश्चात उन्होंने ओस्मानिया विश्वविद्यालय से स्नातक करने के बाद नागपुर विश्वविद्यालय के अंतर्गत हिस्लोप कॉलेज से लॉ की पढाई की। राव की मातृभाषा तेलुगु थी पर मराठी भाषा पर भी उनकी जोरदार पकड़ थी। आठ भारतीय भाषाओँ (तेलुगु, तमिल, मराठी, हिंदी, संस्कृत, उड़िया, बंगाली और गुजराती) के अलावा वे अंग्रेजी, फ्रांसीसी, अरबी, स्पेनिश, जर्मन और पर्शियन बोलने में पारंगत थे।
राजनैतिक जीवन
नरसिंह राव भारतीय स्वतंत्रता आन्दोलन के दौरान एक सक्रीय कार्यकर्ता थे और आजादी के बाद कांग्रेस पार्टी में शामिल हो गए। राजनीति में आने के बाद राव ने पहले आन्ध्र प्रदेश और फिर बाद में केंद्र सरकार में कई महत्वपूर्ण विभागों का कार्यभार संभाला। आंध्र प्रदेश सरकार में सन 1962 से 64 तक वे कानून एवं सूचना मंत्री, सन 1964 से 67 तक कानून एवं विधि मंत्री, सन 1967 में स्वास्थ्य एवं चिकित्सा मंत्री और सन 1968 से 1971 तक शिक्षा मंत्री रहे। नरसिंह राव सन 1971 से 1973 तक आंध्र प्रदेश राज्य के मुख्यमंत्री भी रहे। वे सन 1957 से लेकर सन 1977 तक आंध्र प्रदेश विधान सभा और सन 1977 से 1984 तक लोकसभा के सदस्य रहे और दिसंबर 1984 में रामटेक सीट से आठवीं लोकसभा के लिए चुने गए।
राज्य स्तर पर विभिन्न विभागों और मंत्रालयों में अनुभव प्राप्त राव ने केंद्र सरकार में भी कई महत्वपूर्ण पदों पर कार्य किया। राजनीति में उनके विविध अनुभव के कारण ही उन्हें केंद्र सरकार में गृह, रक्षा और विदेश मंत्रालय जैसे मंत्रालयों की जिम्मेदारी सौंपी गयी। नरसिंह राव 14 जनवरी 1980 से 18 जुलाई 1984 तक विदेश मंत्री, 19 जुलाई 1984 से 31 दिसंबर 1984 तक गृह मंत्री एवं 31 दिसंबर 1984 से 25 सितम्बर 1985 तक भारत के रक्षा मंत्री रहे। उन्होंने मानव संसाधन विकास मंत्री के रूप में भी केंद्र सरकार में कार्य किया।
ऐसा माना जाता है की सन 1982 में ज्ञानी जैल सिंह के साथ-साथ राष्ट्रपति पद के लिए उनके नाम पर भी विचार किया गया था।
सन 1991 के आस-पास राव ने सक्रीय राजनीति से लगभग संन्यास सा ले लिया था पर राजीव गाँधी की हत्या के बाद उनकी किस्मत पलती और वे एकाएक भारतीय राजनीति के केंद्रबिंदु बन गए। सन 1991 के लोकसभा चुनाव में कांग्रेस पार्टी ने सबसे अधिक सीटों पर विजय हासिल की पर उन्हें पूर्ण बहुमत नहीं मिल सका था। इसके बाद नरसिंह राव को अल्पमत सरकार चलने की ज़िम्मेदारी सौंपी गयी। इस प्रकार राव नेहरु-गाँधी परिवार के बाहर पहले ऐसे व्यक्ति थे जिन्होंने पूरे पांच साल प्रधानमंत्री के रूप में कार्य किया। वे पहले दक्षिण-भारतीय प्रधानमंत्री भी थे। उन्होंने परंपरा से हटते हुए एक गैर-राजनैतिक मनमोहन सिंह को देश का वित्त मंत्री बनाया। उन्होंने विपक्षी दल के सुब्रमण्यम स्वामी को ‘श्रमिक मापदंड और अंतर्राष्ट्रीय व्यापार’ आयोग का अध्यक्ष बनाया – यह भारतीय राजनीति के इतिहास में पहला अवसर था जब विपक्ष के किसी सदस्य को कैबिनेट स्तर का पद दिया गया हो।
आर्थिक सुधार
जब सन 1991 में नरसिंह राव भारत के प्रधान मंत्री बने उस समय देश की आर्थिक स्थिति बहुत ज्यादा ख़राब थी। उनके सामने बहुत बड़ी चुनौती थी पर उन्होंने इस गंभीर परिस्थिति का हल अपनी सूझ-बूझ के साथ निकला। उन्होंने अर्थशाष्त्री मनमोहन सिंह को वित्त मंत्रालय की जिम्मेदारी सौंपी और देश को एक नए आर्थिक दौर में ले गए। उन्होंने विदेशी निवेश, पूंजी बाज़ार, मौजूदा व्यापार व्यवस्था और घरेलु व्यापार के क्षेत्र में सुधार लागू किये। उनकी सरकार का लक्ष्य था मुद्रा स्फीति पर नियंत्रण, सार्वजानिक क्षेत्र का निजीकरण और इंफ्रास्ट्रक्चर के क्षेत्र में निवेश बढ़ाना। उन्होंने औद्योगिक लाइसेंसिंग प्रणाली में भी सुधार करते हुए मात्र 18 महत्वपूर्ण उद्योगों को इसके अन्दर रखा। उनके आर्थिक सुधारों का ही नतीजा था कि देश में विदेशी निवेश बहुत तेज़ी से बढ़ा।
राष्ट्रिय सुरक्षा और विदेश नीति
राव के कार्यकाल के दौरान राष्ट्रिय सुरक्षा और विदेशी नीति के क्षेत्र में कई महत्वपूर्ण बातें हुईं। इस दौरान मिसाइल और परमाणु कार्यक्रम को गति मिली जिसके परिणामस्वरूप सन 1998 में वाजपेयी सरकार परमाणु परिक्षण करने में सफल रही। उन्होंने पाकिस्तान और चीन को ध्यान में रखते हुए देश की सैन्य ताकत में वृद्धि की और पंजाब में आतंकवाद का सफाया भी उन्हीं के कार्यकाल में हुआ। उन्होंने आतंकवाद और आतंकवादियों द्वारा अपहरण की घटनाओं का सामना प्रभावशाली तरीके से किया।
विदेश नीति के क्षेत्र में उन्होंने पश्चिमी यूरोप, चीन और अमेरिका से सम्बन्ध सुधरने की दिशा में प्रयास किया और भारत-इजराइल सम्बन्ध को एक नयी दिशा दी। इसी दौरान इजराइल भारत की राजधानी दिल्ली में अपना दूतावास खोला। उन्होंने ‘लुक ईस्ट’ नीति प्रारंभ की जिसके फलस्वरूप आसियान देशों से भारत की निकटता बढ़ी।
सन 1993 के बॉम्बे बम धमाकों के बाद राव के संकट प्रबंधन की बहुत तारीफ़ हुई।
बाबरी मस्जिद का ढहाया जाना
नरसिंह राव के कार्यकाल की एक और महत्वपूर्ण घटना थी बाबरी मस्जिद का ढहाया जाना। उत्तर प्रदेश के अयोध्या शहर स्थित बाबरी मस्जिद (जिसे प्रथम मुग़ल शाशक बाबर ने बनवाया था) को हजारों लोगों की एक भीड़ ने 6 दिसम्बर 1992 को ढहा दिया। हिन्दू मान्यता के अनुसार इस जगह भगवान् राम का जन्म हुआ था। इस घटना के बाद देश में कई स्थानों पर दंगे हुए जिसमें हजारों लोग मारे गए।
भ्रष्टाचार के आरोप
राव पर अपनी अल्पमत सरकार को सासदों को रिश्वत देकर बचाने का आरोप लगा और निचली अदालत ने उन्हें दोषी मानते हुए सन 2001 में तीन साल की सजा सुनाई पर हाई कोर्ट ने उन्हें बरी कर दिया।
एक और मामले में राव पर ये आरोप लगाया गया कि उन्होंने के.के. तिवारी, चंद्रास्वामी और के.एन. अग्रवाल के साथ मिलकर पूर्व प्रधानमंत्री वी.पी.सिंह के पुत्र अजय सिंह को नकली बैंक दस्तावेज के माध्यम से काले धन मामले में फंसाने की कोशिश की। बाद में न्यायालय ने उन्हें बरी कर दिया।
एक अनिवासी भारतीय लक्खुभाई पाठक के साथ धोखाधड़ी मामले में भी राव का नाम आया। सन 2003 में न्यायालय ने उन्हें इस मामले में भी बरी कर दिया।
निधन
9 दिसम्बर 2004 को राव को दिल का दौरा पड़ा जिसके बाद उन्हें अखिल भारतीय आयुर्विज्ञान संस्थान (नयी दिल्ली) में भर्ती कराया गया। 23 दिसम्बर को उन्होंने अंतिम सांसे लीं।
टाइम लाइन (जीवन घटनाक्रम)
1921: नरसिंह राव का जन्म हुआ
1940s: काकतिया पत्रिका का संपादन प्रारम्भ किया
1951: अखिल भारतीय कांग्रेस समिति कका सदस्य बने
1957: प्रदेश विधान सभा का सदस्य चुने गए
1962-64: आंध्र प्रदेश सरकार में कानून और सूचना मंत्री रहे
1967: आंध्र प्रदेश सरकार में स्वास्थ्य और दवा मंत्री रहे
1968-71: आंध्र प्रदेश सरकार में शिक्षा मंत्री रहे
1971: आंध्र प्रदेश क मुख्यमंत्री बने
1980-84: केंद्र सरकार में विदेश मंत्री रहे
1984: केन्द्रीय गढ़ मंत्री बने
1984-85: केन्द्रीय रक्षा मंत्री का कार्यभार संभाला
1985: केन्द्र सरकार में मानव संसाधन और विकास मंत्री रहे
1991: भारत के नवें प्रधानमंत्री बने
1992: उनके प्रधानमंत्रित्व में इजराइल का दूतावास नई दिल्ली में खुला
1994: नेशनल स्टॉक एक्सचेंज (एन.एस.इ.) का प्रारंभ
1996: 16 मई को प्रधानमंत्री का कार्यकाल की समाप्ति
1996: अपनी सरकार बचने के लिए झारखण्ड मुक्ति मोर्चा और जनता दल के सांसदों को रिश्वत देने का आरोप लगा
1996: कांग्रेस पार्टी का अध्यक्ष चुने गए
2000: रिश्वत देने के मामले में न्यायालय में दोषी पाए गए
2002: रिश्वत देने के मामले में न्यायालय द्वारा बरी
2003: प्रवासी भर्ती व्यवसायी लाखुभई पाठक से धन लेने के मामले में बरी
2004: 9 दिसम्बर 2004 को दिल का दौरा पड़ने पर उन्हें ऑल इंडिया इंस्टिट्यूट ऑफ मेडिकल साइंसेज में भर्ती कराया गया; 23 दिसम्बर को निधन
खान अब्दुल गफ्फार खान
जन्म: 6 फरवरी 1890, चरसद्दा, खईबर, पख्तुन्ख्वा, पाकिस्तान
निधन: 20 जनवरी 1988, पेशावर, पाकिस्तान
कार्य: पश्तूनी स्वाधीनता सेनानी, स्वतंत्रता संग्राम के महान नेता
ख़ान अब्दुल ग़फ़्फ़ार ख़ान, जिन्हें “सीमान्त गांधी”, “बच्चा खाँ” तथा “बादशाह खान” के नाम से भी पुकारा जाता है, ब्रिटिश सरकार से आजादी के लिए संघर्षरत ‘स्वतंत्र पख्तूनिस्तान’ आंदोलन के प्रणेता थे। अब्दुल गफ्फार खान एक राजनैतिक और आध्यात्मिक नेता थे जिन्हें महात्मा गाँधी की तरह उनके अहिंसात्मक आन्दोलन के लिए जाना जाता है। वो महात्मा गाँधी के परम मित्र थे और ब्रिटिश इंडिया में उन्हें ‘फ्रंटियर गाँधी’ के नाम से भी संबोधित किया जाता था। उन्होंने ‘खुदाई खिदमतगार’ नामक सामाजिक संगठन प्रारंभ किया जिसकी सफलता ने अंग्रेजी हुकुमत को बेचैन कर दिया। उन्होंने सरहद पर रहने वाले उन पठानों को अहिंसा का रास्ता दिखाया, जिन्हें इतिहास में हमेशा ‘लड़ाके’ के तौर पर दर्शाया गया था।  नमक सत्याग्रह के दौरान 23 अप्रैल 1930 को गफ्फार खां के गिरफ्तारी के बाद खुदाई खिदमतगारों ने पेशावर के किस्सा ख्वानी बाजार में एक जुलूस निकाला। अंग्रेजी प्रशासन ने उन पर गोलियां बरसाने का हुक्म दे दिया और देखते ही देहते 200 से 250 लोग मारे गए पर प्रतिहिंसा नहीं हुई। ये कमाल गफ्फार खां के करिश्माई नेतृत्व का था।
इस महान नेता ने सदैव ‘मुस्लिम लीग’ द्वारा देश के विभाजन के मांग का विरोध किया और जब अंततः कांग्रेस ने विभाजन को स्वीकार कर लिया तब वो बहुत निराश हुए और कहा, ‘आप लोगों ने हमें भेड़ियों के सामने फ़ेंक दिया।” विभाजन के बाद उन्होंने पाकिस्तान के साथ रहने का निर्णय लिया और पाकिस्तान के अन्दर ही ‘पख्तूनिस्तान’ नामक एक स्वायत्त प्रशासनिक इकाई की मांग करते रहे। पाकिस्तान सरकार ने उन पर हमेशा ही शक किया जिसके कारण पाकिस्तान में उनका जीवन अक्सर जेल में ही गुजरा।
प्रारंभिक जीवन
ख़ान अब्दुल ग़फ़्फ़ार ख़ान का जन्म ब्रिटिश इंडिया में पेशावर घाटी के उत्मान जई में एक समृद्ध परिवार मैं हुआ था। उनके पिता बहराम इलाके के एक समृद्ध ज़मींदार थे और स्थानीय पठानों के विरोध के बावजूद उन्होंने अपने दोनों बेटों को अंग्रेजों द्वारा संचालित ‘मिशन स्कूल’ में पढ़ाया। गफ्फार पढ़ाई में होशियार थे और मिशन स्कूल में उन्होंने शिक्षा के महत्त्व को समझा। हाई स्कूल के अंतिम वर्ष में उन्हें अंग्रेजी सरकार के अंतर्गत पश्तून सैनिकों के एक विशेष दस्ते में शामिल होने का प्रस्ताव मिला पर सोच-विचार के बाद उन्होंने यह प्रस्ताव ठुकरा दिया क्योंकि उन्हें अच्छी तरह से पता था कि इस ‘विशेष दस्ते’ के अधिकारियों को भी उन्ही के देश में द्वीतीय श्रेणी का नागरिक समझा  जाता था।
इसके बाद गफ्फार खान ने अलीगढ मुस्लिम विश्वविद्यालय में पढ़ाई की और आगे की पढाई के लिए अपने भाई की तरह लन्दन जाना चाहते थे पर उनकी मां इसके खिलाफ थीं इसलिए उन्होंने यह विचार त्याग दिया और अपने पिता के साथ खेती-बाड़ी का कार्य करने लगे।
सामाजिक उत्थान और स्वाधीनता आन्दोलन
सन 1910 में बीस साल की उम्र में गफ्फार ने अपने गृहनगर उत्मान जई में एक स्कूल खोला जो बहुत सफल साबित हुआ। 1911 में वो पश्तून स्वतंत्रता सेनानी तुरंग जई के हाजी साहेब के स्वाधीनता आन्दोलन में शामिल हो गए। अंग्रेजी हुकुमत ने उनके स्कूल को सन 1915 में प्रतिबंधित कर दिया। सन 1915 से लेकर 1918 तक उन्होंने पश्तूनों को जागृत करने के लिए लगभग 500 गांवों की यात्रा की जिसके बाद उन्हें ‘बादशाह खान’ का नाम दिया गया।
बाचा खान ने अंग्रेजों के विरुद्ध लगभग सारे विद्रोहों को असफल होते देखा था अतः उन्हें लगा कि सामाजिक चेतना के द्वारा ही पश्तूनों में परिवर्तन लाया जा सकता है। इसके बाद बादशाह खान ने एक के बाद एक कई सामाजिक संगठनों की स्थापना की। नवम्बर 1929 में उन्होंने ‘खुदाई खिदमतगार’ की स्थापना की जिसकी सफलता ने अंग्रेजी हुकुमत की नींद उड़ा दी और फिर उसे बर्बरता पूर्वक कुचलने की कोशिश हुई।
खुदाई खिदमतगार
पश्तूनों के उत्थान में संघर्षरत बादशाह खान एक ऐसे भारत की स्थापना चाहते थे जो आज़ाद और धर्मनिरपेक्ष हो। इस लक्ष्य को हासिल करने के लिए उन्होंने ‘खुदाई खिदमतगार’ नामक संगठन बनाया जिसे ‘सुर्ख पोश’ भी कहा गया। खुदाई खिदमतगार की स्थापना महात्मा गाँधी के अहिंसा और सत्याग्रह जैसे सिद्धान्तों से प्रेरित होकर की गयी थी।
बादशाह खान के करिश्माई नेतृत्व का कमाल था कि संगठन में लगभग 100000 सदस्य शामिल हो गए और उन्होंने शांतिपूर्ण तरीके से अंग्रेजी पुलिस और सेना का विरोध करना शुरू कर दिया। खुदाई खिदमतगारों ने हड़तालों, राजनैतिक संगठन और अहिंसात्मक प्रतिरोध के माध्यम से अंग्रेजी हुकुमत के खिलाफ सफलता हासिल की और ‘खईबर-पख्तुन्ख्वा’ में एक प्रमुख राजनैतिक शक्ति बन गये। बादशाह के भाई डॉ खान अब्दुल जब्बर खान ने संगठन के राजनैतिक खंड की जिम्मेदारी संभाली और 1920 के दशक के अंतिम सालों से लेकर सन 1947 तक प्रान्त के मुख्यमंत्री रहे।
किस्सा ख्वानी नरसंहार
1930 ई. के नमक सत्याग्रह के दौरान गफ्फार खान को 23 अप्रैल को गिरफ्तार कर लिया गया जिसके स्वरुप खुदाई खिदमतगारों का एक जत्था विरोध प्रदर्शन के लिए पेशावर के किस्सा ख्वानी बाज़ार में इकठ्ठा हुआ। अंग्रेजों ने निहत्थी और अहिंसात्मक भीड़ पर मशीनगनों से गोलियां चलाने का आदेश दिया जिसमे लगभग 200 -250 लोग मारे गए। इसी दौरान गढ़वाल राइफल रेजिमेंट के दो प्लाटूनों ने निहत्थी और अहिंसात्मक भीड़ पर गोलियां चलाने से इनकार कर दिया जिसके परिणामस्वरूप उनका कोर्ट मार्शल किया गया और कठोर सजा सुनाई गयी।
गफ्फार खान और कांग्रेस
गफ्फार खान और महात्मा गाँधी के बीच एक आध्यात्मिक स्तर की मित्रता थी। दोनों को एक दूसरे के प्रति अपार स्नेह और सम्मान था और दोनों ने सन 1947 तक मिल-जुलकर काम किया। गफ्फार खान के खुदाई खिदमतगार और कांग्रेस (जो स्वाधीनता संग्राम का नेतृत्व कर रही थी) ने स्वाधीनता के संघर्ष में एक-दूसरे का साथ निभाया। बादशाह खान खुद कांग्रेस के सदस्य बन गए थे। कई मौकों पर जब कांग्रेस गांधीजी के विचारों से सहमत नहीं होती तब गफ्फार खान गाँधी के साथ खड़े दिखते। वो कई सालों तक कांग्रेस कार्य समिति के सदस्य रहे पर उन्होंने अध्यक्ष बनने से इनकार कर दिया।
गफ्फार खान महिला अधिकारों और अहिंसा के पुरजोर समर्थक थे। उन्हें एक ऐसे समाज से भी घोर सम्मान और प्रतिष्ठा मिली जो अपने ‘लड़ाकू’ प्रवित्ति के लिए जाना जाता था। उन्होंने ताउम्र अहिंसा में अपना विश्वास कायम रखा। उनके इन सिद्धांतों के कारण भारत में उन्हें ‘फ्रंटियर गाँधी’ के नाम से पुकारा जाता है।
भारत का विभाजन
एक धर्मनिरपेक्ष इंसान होने के नाते गफ्फार खान ने हमेशा ही भारत के विभाजन का विरोध किया जिसके कारण लोगों ने उन्हें मुस्लिम-विरोधी भी कहा और 1946 में पेशावर में उनपर जानलेवा हमला भी हुआ। जब कांग्रेस भारत का विभाजन रोकने में असफल रही तब गफ्फार खान बहुत आहत हुए। उन्होंने गाँधी और कांग्रेस के अन्य नेताओं से कहा, ‘आप लोगों ने हमे भेड़ियों के सामने फेंक दिया’।
सन 1947 में जब ‘खईबर-पख्तुन्ख्वा’ को पाकिस्तान में शामिल होने के मसले पर जनमत संग्रह कराया गया तब कांग्रेस और गफ्फार खान ने इसके विरोध किया और जनमत संग्रह में शामिल होने से इनकार कर दिया जिसके परिणामस्वरुप ‘खईबर-पख्तुन्ख्वा’ ने बहुमत से पाकिस्तान में शामिल होने के पक्ष में मत दिया।
पकिस्तान और गफ्फार खान
हालांकि देश के विभाजन से गफ्फार खान किसी प्रकार से भी सहमत नहीं थे पर बंटवारे के बाद उन्होंने पाकिस्तान में शामिल होने का निर्णय लिया और देश के प्रति अपनी निष्ठा भी प्रकट की लेकिन पाकिस्तानी हुकुमत को उनकी निष्ठा पर सदैव संदेह रहा। विडम्बना ऐसे रही की इस महान देशभक्त और स्वतंत्राता सेनानी की इच्छाओं को पाकिस्तान की सरकार ने अनसुना कर दिया और सरकार खान एवं उनके समर्थकों को पाकिस्तान की विकास और प्रगति में बाधा मानते रहे।
उनकी निष्ठा पर संदेह करनेवाली तमाम सरकारों ने उन्हें या तो घर में नजरबन्द रखा या जेल में रखा। इलाज के लिए वो कुछ समय के लिए इंग्लैंड गए और फिर वहां से अफगानिस्तान चले गए।  लगभग 8 सालों तक निर्वासित जीवन बिताने के बाद 1972 में वो वापस लौटे पर बेनजीर भुट्टो सरकार ने उन्हें फिर गिरफ्तार कर लिया।
सन 1987 में भारत सरकार ने उन्हें देश के सर्वोच्च नागरिक सम्मान ‘भारत रत्न’ से सम्मानित किया।
निधन
खान अब्दुल गफ्फार खान का निधन सन 1988 में पेशावर में हुआ जहाँ उन्हें घर में नजरबन्द रखा गया था। उनकी इच्छा के अनुसार उन्हें उनके जलालाबाद (अफगानिस्तान) स्थित घर में दफनाया गया। उनके अंतिम संस्कार में 2 लाख से भी ज्यादा लोग शामिल हुए जो उनके महान व्यक्तित्व का परिचायक था

मोरारजी देसाई
जन्म: 29 फरवरी 1896, भदेली, ब्रिटिश प्रेसीडेंसी
मृत्यु: 10 अप्रैल 1995, दिल्ली
कार्य: स्वतंत्रता सेनानी, भारत के पूर्व प्रधानमंत्री
मोरारजी देसाई भारत के स्वाधीनता सेनानी और देश के छ्ठे प्रधानमंत्री थे। वह पहले गैर कांग्रेसी प्रथम प्रधानमंत्री थे। 81 वर्ष की उम्र में प्रधानमंत्री बनने वाले मोरारजी एकमात्र ऐसे व्यक्ति हैं जिन्हें भारत के सर्वोच्च सम्मान ‘भारत रत्न’ एवं पाकिस्तान के सर्वोच्च सम्मान ‘निशान-ए-पाकिस्तान’ से सम्मानित किया गया है। प्रधानमंत्री बनने से पहले वो भारत सरकार में उप-प्रधानमंत्री और अन्य मंत्रलयों का कारभार संभल चुके थे। मोरारजी बॉम्बे राज्य के मुख्यमंत्री भी रह चुके थे। उनको भारत और पाकिस्तान के मध्य शांति स्थापित करने के प्रयासों के लिए भी जाना जाता है। सन 1974 में भारत के प्रथम नाभिकीय परिक्षण के बाद उन्होंने पाकिस्तान और चीन के साथ मित्रता बहाल करने में महत्वपूर्ण भूमिका निभाई। उन्होंने भारत की ख़ुफ़िया एजेंसी ‘रॉ’ को भी बंद करने की कोशिश की।
प्रारंभिक जीवन
मोरारजी देसाई का जन्म 29 फ़रवरी 1896 को गुजरात के बुलसर जिले के भदेली नामक गाँव में हुआ था। उनके पिता रणछोड़जी देसाई भावनगर में एक स्कूल अध्यापक थे और बाद में मानसिक अवसाद से ग्रस्त रहने के कारण उन्होंने आत्म-हत्या कर ली थी। मोरारजी ने अपनी प्राथमिक शिक्षा सौराष्ट्र के ‘द कुंडला स्कूल’ ग्रहण की और बाद में वलसाड़ के बाई अव हाई स्कूल में दाखिला लिया। मुंबई के विल्सन कॉलेज से स्त्नातक करने के बाद वो गुजरात सिविल सेवा में शामिल हो गए। सन 1927-28 के दौरान गोधरा में हुए दंगों में उनपर पक्षपात का आरोप लगा जिसके स्वरुप उन्होंने सन 1930 में गोधरा के डिप्टी कलेक्टर के पद से इस्तीफा दे दिया।
स्वाधीनता आन्दोलन और राजनीतिक जीवन
सरकारी नौकरी छोड़ने का बाद मोरारजी देसाई स्वाधीनता आन्दोलन में कूद पड़े। इसके बाद उन्होंने महात्मा गाँधी के नेतृत्व में अंग्रेजों के विरूद्ध ‘सविनय अवज्ञा’ आन्दोलन में भाग लिया। स्वतंत्रता आन्दोलन के दौरान मोरारजी कई बार जेल गए। सन 1931 में वह गुजरात प्रदेश की कांग्रेस कमेटी के सचिव बने और फिर अखिल भारतीय युवा कांग्रेस की शाखा स्थापित कर उसके अध्यक्ष बन गए। अपने नेतृत्व कौशल से वह स्वतंत्रता सेनानियों के चहेते और गुजरात कांग्रेस के महत्वपूर्ण नेता बन गए। सन 1934 और 1937 के प्रांतीय चुनाव के बाद उन्हें बॉम्बे प्रेसीडेंसी का राजस्व और गृह मंत्रालय सौंपा गया।
जैसा की ऊपर कहा जा चुका है कि स्वाधीनता आन्दोलन के दौरान राष्ट्रीय राजनीति में मोरारजी का नाम वज़नदार हो चुका था पर उनकी प्राथमिक रुचि राज्य की राजनीति में ही थी इसलिए 1952 में इन्हें बंबई प्रान्त का मुख्यमंत्री बनाया गया। गुजरात तथा महाराष्ट्र दोनों बंबई प्रोविंस के अंतर्गत आते थे। इसी दौरान भाषाई आधार पर दो अलग राज्य – माहाराष्ट्र (मराठी भाषी क्षेत्र) और गुजरात (गुजरात भाषी क्षेत्र) – बनाने की मांग बढ़ने लगी पर मोरारजी इस तरह के विभाजन के लिए तैयार नहीं थे। सन 1960 में मोरारजी ने ‘संयुक्त महाराष्ट्र समिति’ के प्रदर्शनकारियों पर गोली चलने आ आदेश इया जिसमे लगभग 105 लोग मारे गए। इस घटना के बाद मोरारजी को बॉम्बे के मुख्य मंत्री पद से हटाकर केंद्र में में बुला लिया गया।
केंद्र सरकार में मोरारजी को गृह मंत्री बनाया गया। गृह मंत्री के तौर पर उन्होंने फिल्मों और नाटकों के मंचन में अभद्रता प्रतिबंधित कर दिया था। वह नेहरु के समाजवाद का विरोध करते थे। एक राष्ट्रवादी और भ्रष्टाचार विरोधी नेता के तौर पर उनका कद कांग्रेस पार्टी में बढता जा रहा था और नेहरु के बाद उन्हें भावी प्रधानमंत्री के रूप में देखा जाने लगा। लेकिन जवाहरलाल नेहरु की मृत्यु के बाद लाल बहादुर शाष्त्री को प्रधानमंत्री बनाया गया और मोरारजी को झटका लगा।
नियति का संयोग ऐसा हुआ की शाष्त्री के अकस्मात् मृत्यु के बाद महज 18 महीने के बाद ही प्रधानमंत्री की कुर्सी एक बार फिर खाली हो गयी। शाष्त्री की मृत्यु के बाद कांग्रेस अध्यक्ष के. कामराज ने पंडित नेहरु की बेटी इंदिरा गाँधी का नाम प्रधानमंत्री पद के लिए सुझाया पर मोरारजी देसाई ने भी प्रधानमंत्री पद के लिए स्वयं का नाम प्रस्तावित कर दिया। कांग्रेस संसदीय पार्टी द्वारा मतदान के माध्यम से इस गतिरोध को सुलझाया गया और इंदिरा गाँधी विजयी हुई। इसके बाद मोरारजी इंदिरा गाँधी मंत्रिमंडल में उप-प्रधानमंत्री और वित्त मंत्री बने। वर्ष 1969 में जब इंदिरा ने उनसे वित्त मंत्रालय वापस ले लिया तब उन्होंने मंत्रिमंडल से इस्तीफा दे दिया। इसके बाद कांग्रेस का विभाजन दो खंडो में हो गया। एक के नेता मोरारजी थे और दूसरे की इंदिरा गाँधी।
सन 1971 के लोक सभा चुनाव में इंदिरा गाँधी को अपार सफलता मिली जबकि मोरारजी (जो खुद चुनाव जीत गए थे) का गुट कुछ ख़ास नहीं कर सका।
12 मार्च 1975 को मोरारजी देसाई ने गुजरात के नवनिर्माण आन्दोलन के समर्थन में आमरण अनसन प्रारंभ किया।
सन 1975 में जब इलाहाबाद उच्च न्यायलय ने इंदिरा गाँधी के 1971 के चुनाव को अवैध करार दिया तब विपक्ष ने एकजुट होकर उनके इस्तीफे की मांग की जिसके बाद देश में आपातकाल लागू कर दिया गया और मोरारजी देसाई समेत सभी बड़े नेताओं को जेल भेज दिया गया।
सन 1977 में जयप्रकाश नारायण के नेतृत्व में भ्रष्टाचार-विरोधी आन्दोलन और आपातकाल-विरोधी हवा ने लोक सभा चुनाव में उत्तर भारत में कांग्रेस का सफाय कर दिया और मोरारजी देसाई के नेतृत्व में जनता पार्टी की सरकार बनी।
प्रधानमंत्री पद (1977-1979)
मार्च 1977 के लोकसभा चुनाव में जनता पार्टी को स्पष्ट बहुमत प्राप्त हुआ पर इस समय भी मोरारजी के अलावा प्रधानमंत्री पद के दो अन्य दावेदार भी उपस्थित थे – चौधरी चरण सिंह और जगजीवन राम – पर जयप्रकाश नारायण ने मोरारजी देसाई का समर्थन किया।
इस प्रकार 81 वर्ष की उम्र में मोरारजी देसाई भारत के प्रधानमंत्री बने। इनके शासन के दौरान, कांग्रेस शाषित नौ राज्यों की सरकारों को भंग कर दिया गया और नए चुनाव कराये जाने की घोषणा कर दी गई। सरकार का यह कदम साफ़-साफ़ बदले की भावना से प्रेरित, अलोकतांत्रिक और असंवैधानिक था।
मोरारजी देसाई ने पड़ोसी मुल्कों पाकिस्तान और चीन से रिश्ते सुधारने की दिशा में पहल किया। उन्होंने चीन के साथ राजनयिक संबंधो को बहाल किया और इंदिरा गाँधी सरकार द्वारा किये गए बहुत सारे संवैधानिक संशोधनों को उनके मूल रूप में वापस कर दिया।
चुनाव प्रचार के दौरान मोरारजी देसाई ने भारत के ख़ुफ़िया एजेंसी ‘रॉ’ को बंद करने की बात कही थी और जब वो प्रधानमंत्री बने तब उन्होंने सचमुच एजेंसी का अकार और बजट बहुत कम कर दिया था।
जनता पार्टी भ्रष्टाचार और आपातकाल जैसे मुद्दों के बल पर कांग्रेस को हराकर सरकार बनाने में सफल हुई थी पर घटक दलों की आपसी कलह ने सरकार को बहुत नुक्सान पहुँचाया और जन 1979 में राज नारायण और चौधरी चरण सिंह ने सरकार से समर्थन वापस ले लिया तब मात्र दो साल की अल्प अवधि  में ही मोरारजी देसाई को प्रधानमंत्री पद से इस्तीफ़ा देना पड़ा।
निधन
प्रधानमंत्री पद से इस्तीफे के बाद मोरारजी देसाई ने 83 साल की उम्र में राजनीति से संन्यास ले लिया और मुंबई में रहने लगे। 10 अप्रैल 1995 को 99 वर्ष की उम्र में उनका निधन हो गया।

डॉ राधाकृष्णन
जन्म: 5 सितंबर, 1888
मृत्यु: 17 अप्रैल, 195
पद: भारत के दूसरे राष्ट्रपति (1962- 1967)
डॉ राधाकृष्‍णन भारत के प्रथम उपराष्ट्रपति और दूसरे (1962- 1967) राष्‍ट्रपति थे। मद्रास के प्रेसीडेंसी कॉलेज से अध्‍यापन का कार्य शुरू करने वाले राधाकृष्‍णन आगे चलकर मैसूर विश्वविद्यालय में प्रोफेसर हुए और फिर देश के कई विश्वविद्यालयों में शिक्षण कार्य किया। 1939 से लेकर 1948 तक वह बनारस हिंदू विश्वविद्यालय (बी. एच. यू.) के कुलपति भी रहे। वे एक दर्शनशास्त्री, भारतीय संस्कृति के संवाहक और आस्थावान हिंदू विचारक थे। इस मशहूर शिक्षक के सम्मान में उनका जन्मदिन भारत में शिक्षक दिवस के रूप में मनाया जाता है।
प्रारंभिक जीवन
सर्वपल्ली राधाकृप्णन का जन्म मद्रास के तिरुत्तिन में एक गरीब ब्राह्मण परिवार में हुआ था। उनके पिता गरीब थे इसलिए सर्वपल्ली राधाकृप्णन की शिक्षा छात्रवृत्ति के सहारे ही हुई। उन्होंने 1902 में मैट्रिक स्तर की परीक्षा उत्तीर्ण की और उन्हें छात्रवृत्ति भी प्राप्त हुई। इसके बाद उन्होंने 1904 में कला संकाय की परीक्षा प्रथम श्रेणी में उत्तीर्ण की। उन्होंने स्नातक और स्नाकोत्तर में दर्शनशास्त्र को प्रमुख विषय के रूप में चुना। उन्हें मनोविज्ञान, इतिहास और गणित विषय में उच्च अंकों के साथ ओनर्स प्राप्त हुआ। इसके अलावा क्रिश्चियन कॉलेज मद्रास ने उन्हें छात्रवृत्ति भी दी।
शिक्षण
दर्शनशास्त्र में एम.ए. करने के पश्चात् 1909 में वे मद्रास के प्रेसीडेंसी कॉलेज में दर्शनशास्त्र के सहायक प्राध्यापक नियुक्त हुए। कॉलेज में उन्होंने पौराणिक गाथा जैसे उपनिषद, भगवत् गीता, ब्रहमसूत्र और रामनुजा महादेवा आदि पर विशेषज्ञता हासिल की थी। उन्होंने इस दौरान खुद को बु़द्ध, जैन शास्त्र और पाश्चातय विचारक प्लेटो, पलाटिन्स और बर्गसन में अभयस्त रखा। 1918 में मैसूर विश्वविद्यालय में उनको दर्शनशास्त्र का प्राध्यापक चुना गया। 1921 में राधाकृष्णन को कलकत्ता विश्वविद्यालय के दर्शनशास्त्र का प्राध्यापक मनोनीत किया गया। 1923 में डॉक्टर राधाकृष्णन की किताब ‘भारतीय दर्शनशास्त्र’ प्रकाशित हुयी। इस पुस्तक को सर्वश्रेष्ठ दर्शनशास्त्र साहित्य की ख्याति मिली। सर्वपल्ली को ऑक्सफोर्ड यूनिवसिर्टी में हिंदू दर्शनशास्त्र पर भाषण देने के लिए बुलाया गया। उन्होंने अपने भाषण को आजादी की मुहिम तेज करने के लिए भी इस्तेमाल किया। वर्ष 1931 में सर्वपल्ली ने आंध्र विश्वविद्यालय में कुलपति के पद का चुनाव लड़ा। वे 1939 में बनारस हिंदू विश्व विद्यालय के कुलपति बने और सन 1948 तक इस पद पर बने रहे।
राजनैतिक जीवन
भारत की आजादी के बाद यूनिस्को में उन्होंने देश का प्रतिनिदितिव किया। 1949 से लेकर 1952 तक राधाकृष्णन सोवियत संघ में भारत के राजदूत रहे। वर्ष 1952 में उन्हें देश का पहला उपराष्ट्रपति बनाया गया। सन 1954 में उन्हें भारत रत्न देकर सम्मानित किया गया। इसके पश्चात 1962 में उन्हें देश का दूसरा राष्ट्रपति चुना गया। जब वे राष्ट्रपति पद पर आसीन थे उस वक्त भारत का चीन और पाकिस्तान से युध्द भी हुआ। वे 1967में राष्ट्रपति पद से सेवानिवृत्त हुए और मद्रास जाकर बस गये।
सुचेता कृपलानी
जन्म: 25 जून, 1908

मृत्यु: 1 दिसंबर, 1974

कार्य/पद: भारत के किसी भी राज्य की पहली महिला मुख्यमंत्री
सुचेता कृपलानी एक भारतीय स्वतंत्रता सेनानी एवं राजनीतिग्य थीं। एक लेक्चरर के तौर पर अपने करियर की शुरुआत करने वाली सुचेता बाद में उत्तर प्रदेश की मुख्य मंत्री बनीं जो भारत की प्रथम महिला मुख्य मंत्री थीं।
प्रारंभिक जीवन

सुचेता कृपलानी का जन्म एक बंगाली परिवार में 25 जूनए 1908 को भारत के हरियाणा राज्य के अम्बाला शहर में हुआ और उनकी शिक्षा लाहौर और दिल्ली में हुई। उनके पिता एस.एन मजूमदार राष्ट्रिय आन्दोलन के समर्थक थे। सुचेता कृपलानी ने दिल्ली के इंद्रप्रस्थ कॉलेज और सेंट स्टीफन कॉलेज से उच्च शिक्षा ग्रहण की। इसके बाद सुचेता बनारस हिंदु यूनिवर्सिटी में लेक्चरार बनीं गयीं। 1936 में उनका विवाह आचार्य जे. बी. कृपलानी से हुआ।
राजनैतिक जीवन

स्वतंत्रता आन्दोलन से जुड़ी सुचेता कई बार जेल भी गयीं। सन 1946 में वह संविधान सभा की सदस्य चुनी गयीं और 15 अगस्त 1947 को संविधान सभा में वन्देमातरम् भी गाया। सन 1958 से लेकर सन 1960 तक वह भारतीय राष्ट्रीय कांग्रेस की महासचिव भी रहीं। 1963 से 1967 तक वह उत्तर प्रदेश की मुख्यमंत्री रहीं। आजादी के आंदोलन में बढ़चढ़कर हिस्सा लेने वाली सुचेता कृपलानी न सिर्फ उत्तर प्रदेश बल्कि पूरे देश में किसी भी राज्य की पहली महिला मुख्य मंत्री थीं। 2 अक्टूबर 1963 से लेकर 14 मार्च 1967 तक वह उत्तर प्रदेश के मुख्य मंत्री रहीं। इससे पहले वह दो बार लोकसभा के लिए भी चुनी गयीं थीं।
स्वाधीनता आंदोलन व आज़ादी

वह अरुणा आसफ अली और ऊषा मेहता के साथ आजादी के आंदोलन में शामिल हुई। सुचेता कृपलानी ने भारत छोड़ो आंदोलन में योगदान दिया और नोआखली में महात्मा गांधी के साथ दंगा पीडित इलाकों में गांधी जी के साथ चलते हुए पीड़ित महिलाओं की मदद की। उत्तर प्रदेश की मुख्यमंत्री के तौर पर उन्होंने हड़ताली कर्मचारियों को मजबूत इच्छाशक्ति के साथ हड़ताल वापस लेने पर मजबूर किया। वह एक ऐसी महिला थीं, जिसमें जुझारूपन कूट-कूट कर भरा था। अपने जुझारूपन और सूझ-बूझ का उदहारण उन्होंने भारत छोड़ो आंदोलन के दौरान दिया। भारत छोड़ो आंदोलन के दौरान जब अंग्रेजी सरकार ने सारे पुरुष नेताओं को गिरफ्तार कर जेल भेज दिया तब सुचेता कृपलानी ने अपनी बुद्धिमत्ता का परिचय देते हुए कहा, ‘बाकियों की तरह मैं भी जेल चली गई तो आंदोलन को आगे कौन बढ़ाएगा।’ इस दौरान भूमिगत होकर उन्होंने कांग्रेस का महिला विभाग बनाया और पुलिस से छुपते-छुपाते दो साल तक आंदोलन भी चलाया। उन्होंने इसके अंतर्गत ‘अंडरग्राउण्ड वालंटियर फोर्स’ भी बनाई और महिलाओं और लड़कियों को ड्रिल, लाठी चलाना, प्राथमिक चिकित्सा और आत्मरक्षा के लिए हथियार चलाने की ट्रेनिंग भी दी। इसके साथ-साथ वह राजनैतिक कैदियों के परिवार की सहायता की जिम्मेदारी भी उठाती रहीं। 

आजादी के बाद

आजादी के बाद हुए पहले चुनाव में सुचेता कृपलानी नई दिल्ली लोकसभा सीट से 1952 व 57 में लगातार 2 बार सांसद चुनी गईं। इसके बाद 1962 में कानपुर से  उत्तर प्रदेश विधानसभा की सदस्य चुनीं गयीं। सन 1963 में उन्हें उत्तर प्रदेश का मुख्य मंत्री बनाया गया। 5 साल तक प्रदेश की मुख्यमंत्री के रूप में कार्य करने के बाद वह वापस केंद्र में पहुंची। चौथी लोकसभा में उत्तर प्रदेश के गोंडा से वह सांसद चुनीं गयीं। सन 1971 में सुचेता कृपलानी ने राजनीति से संन्यास ले लिया था। 1 दिसंबर 1974 को उनकी मृत्यु हो गई थीं।
मदन मोहन मालवीय
जन्मः 25 दिसंबर 1861, इलाहाबाद, उत्तर प्रदेश
मृत्युः 12 नवंबर 1946
कॅरिअरः राजनेता, स्वतंत्रता सेनानी और शिक्षाविद
महात्मा गांधी ने उन्हें अपना बड़ा भाई कहा और ‘‘भारत निर्माता‘‘ की संज्ञा दी। जवाहरलाल नेहरू ने उन्हें एक ऐसी महान आत्मा कहा, जिन्होंने आधुनिक भारतीय राष्ट्रीयता की नींव रखी। वह व्यक्ति और कोई नहीं मदन मोहन मालवीय हैं, जिन्हें महात्मना (एक सम्मान) के नाम से भी जाना जाता है। वह एक महान राजनेता और शिक्षाविद थे। उन्होंने बनारस हिंदू विश्वविद्यालय, जो भारत के सबसे बेहतरीन विश्वविद्यालयों में से एक है, की स्थापना की। वह एक ऐसे देशभक्त थे जिन्होंने देश की आजादी के लिए हरसंभव कोशिश की और आज वह युवाओं के प्रेरणा स्रोत हैं।
प्रारंभिक जीवन
मदन मोहन मालवीय का जन्म इलाहाबाद के एक ब्राह्मण परिवार में 25 दिसंबर 1861 को हुआ था। वह अपने पिता पंडित बैजनाथ और माता मीना देवी के आठ बच्चों में से एक थे। पांच वर्ष की उम्र में उनकी शिक्षा प्रारंभ हुई और उन्हें महाजनी स्कूल भेज दिया गया। इसके बाद वह धार्मिक विद्यालय चले गए जहां उनकी शिक्षा-दीक्षा हरादेव जी के मार्गदर्शन में हुई। यहीं से उनकी सोच पर हिंदू धर्म और भारतीय संस्कृति का प्रभाव पड़ा। वर्ष 1868 में उन्होंने तब हाल ही में स्थापित हुए शासकीय हाईस्कूल में दाखिला लिया। 1879 में उन्होंने मूइर सेंट्रल कॉलेज (अब इलाहाबाद विश्वविद्यालय) से मैट्रिक तक की पढ़ाई पूरी की। वर्ष 1884 में उन्होंने कलकत्ता विश्वविद्यालय से बीए की शिक्षा पूरी की और 40 रुपये मासिक वेतन पर इलाहाबाद जिले में शिक्षक बन गए। वह आगे एम.ए. की पढ़ाई करना चाहते थे लेकिन आर्थिक स्थिति ठीक न होने के कारण ऐसा नहीं कर पाए।
कॅरिअर
एक राजनेता और स्वतंत्रता सेनानी के रूप में मदन मोहन के जीवन की शुरुआत वर्ष 1886 में कलकत्ता में दादाभाई नौरोजी की अध्यक्षता में आयोजित भारतीय राष्ट्रीय कांग्रेस के दूसरे अधिवेशन में भाग लेने के साथ हुई। इस शुरुआती अधिवेशन में उनके द्वारा दिए गए भाषण को वहां मौजूद लोगों ने काफी सराहा।  मदन मोहन के भाषण का असर महाराज श्रीरामपाल सिंह पर पड़ा। प्रभावित होकर महाराज ने उनसे साप्ताहिक समाचार पत्र हिंदुस्तान का संपादक बनने और उसका प्रबंधन संभालने की पेशकश की।  ढाई वर्ष तक संपादक के पद की जिम्मेदारी संभालने के बाद वह एल.एल.बी. की पढ़ाई के लिए इलाहाबाद वापस चले आए। 1891 में उन्होंने अपनी एल.एल.बी. की पढ़ाई पूरी की और इलाहाबाद जिला न्यायालय में प्रेक्टिस शुरू कर दी। वर्ष 1893 में प्रगति करते हुए वह इलाहाबाद उच्च न्यायालय में प्रेक्टिस करने लगे। वर्ष 1907 में मदन मोहन ने ‘‘अभ्युदय‘‘ नामक हिंदी साप्ताहिक समाचार पत्र शुरू किया और 1915 में इसे दैनिक समाचार पत्र में तब्दील कर दिया। इस अवधि के दौरान उन्होंने कुछ मासिक पत्रिकाएं और अंग्रेजी में एक दैनिक पत्र भी निकाला। 1909 में पहली बार मदन मोहन भारतीय राष्ट्रीय कांग्रेस के अध्यक्ष बने। भारत में स्काउटिंग की स्थापना मदन मोहन मालवीय, न्यायमूर्ति विवियन बोस, पंडित ह्रदयनाथ कुंजरू, गिरजा शंकर बाजपेयी, एनी बेसेंट  और जॉर्ज अरुणदले के संयुक्त प्रयास से हुई। वर्ष 1913 से स्काउट में भारतीयों को प्रवेश मिलने लगा।
मदन मोहल मालवीय वर्ष 1912 से 1926 तक इंपीरियल विधानपरिषद के सदस्य रहे। 1919 में इस परिषद को केंद्रीय विधान परिषद का नाम दिया गया। बनारस में हुए भारतीय राष्ट्रीय कांग्रेस के 21वें अधिवेशन में मदन मोहन ने एक हिंदू विश्वविद्यालय की स्थापना का विचार सबके सामने प्रस्तुत किया। 1915 में बनारस हिंदू विश्वविद्यालय विधेयक पास हो गया और 4 फरवरी 1916 को बनारस हिंदू विश्वविद्यालय की स्थापना हुई। अब तक यह भारत में शिक्षा का प्रमुख संस्थान बना हुआ है। हालांकि शिक्षा और समाज कल्याण के लिए काम करने के लिए मदन मोहन मालवीय ने अपनी न्यायिक प्रेक्टिस सन 1911 में ही छोड़ दी थी लेकिन उन्होंने चौरी-चौरा कांड में दोषी बताए गए 177 लोगों को बचाने के लिए न्यायालय में केस लड़ा, इन सभी को फांसी की सजा सुनाई गई थी। 177 में 156 को कोर्ट ने दोष मुक्त घोषित किया। उन्होंने महात्मा गांधी द्वारा 1920 में शुरू किए गए असहयोग आंदोलन में मुख्य भूमिका निभाई और भारतीय इतिहास की दिग्गज हस्तियों जैसे लाला लाजपत राय, जवाहरलाल नेहरू समेत कई अन्य के साथ साइमन कमीशन का विरोध किया। 30 मई 1932 को मदन मोहन ने घोषणा पत्र जारी कर ‘‘भारतीय  खरीदो/ स्वदेशी खरीदो‘‘ आंदोलन पर ध्यान केंद्रित करने की सिफारिश की। जब स्वतंत्रता लगभग मिलने ही वाली थी तब उन्होंने महात्मा गांधी को देश के विभाजन की कीमत पर स्वतंत्रता स्वीकार न करने की राय दी। वह ‘लखनऊ पैक्ट’ के तहत मुस्लिमों के लिए पृथक निर्वाचक मंडल के पक्ष में नहीं थे और 1920 के दशक में खिलाफत आंदोलन में कांग्रेस की भागीदारी के भी विरोध में थे। वर्ष 1931 में उन्होंने पहले गोलमेज सम्मेलन में भारत का प्रतिनिधित्व किया। उन्हें ‘‘ सत्य की ही जीत होगी‘‘ नारे को प्रसिद्ध करने वाले के तौर पर भी जाना जाता है।
मदन मोहन मालवीय ने बी.एच.यू. के कुलपति का पद शिक्षाविद एस. राधाकृष्णन के लिए छोड़ दिया, जो बाद में भारत के राष्ट्रपति बने। इस दौर में ‘‘हिंदुस्तान टाइम्स‘‘ अपने बुरे दिनों से गुजर रहा था और बंद होने की कगार पर था, तभी मदन मोहन मालवीय इसके तारणहार बनकर सामने आए। उन्होंने दैनिक जीवन में एक समाचार पत्र के महत्व और इसकी भूमिका का अहसास कराया। लाला लाजपत राय और एम. आर. जयकर जैसे राष्ट्रीय नेताओं तथा उद्योगपति जी डी बिरला के आर्थिक सहयोग से उन्होंने समाचार पत्र को अपने अधिकार क्षेत्र में ले लिया। 1946 तक वह इसके अध्यक्ष पद पर रहे। 1936 में समाचार पत्र का हिंदी संस्करण शुरू हो गया, यह उनके ही प्रयास का परिणाम था । वर्तमान में इस समाचार पत्र का स्वामित्व बिरला परिवार के पास है।
निजी जीवन
16 वर्ष की उम्र में मदन मोहन मालवीय का विवाह मिर्जापुर की कुंदन देवी के साथ वर्ष 1878 में हो गया। उनकी पांच पुत्रियां और पांच पुत्र थे।
मृत्यु
जीवन के अंतिम वर्षों में बीमारी के चलते मदन मोहन मालवीय का निधन 12 नवंबर 1946 को हो गया।
विरासत
मदनमोहन मालवीय के नाम पर इलाहाबाद, लखनऊ, दिल्ली, भोपाल और जयपुर में रिहायशी क्षेत्रों को मालवीय नगर नाम दिया गया।
उनके सम्मान में भारत सरकार ने एक डाक टिकट जारी किया ।
उनके नाम पर मालवीय नेशनल इंस्टीट्यूट ऑफ टेक्टनोलॉजी, जयपुर और मदन मोहन इंजीनियर कॉलेज गोरखपुर, उत्तरप्रदेश का नामकरण किया गया।
मदन मोहन मालवीय की पहल पर शुरू की गई आरती हरिद्वार में हर की पौड़ी घाट पर अब भी की जाती है।
बनारस हिंदू विश्वविद्यालय में असेंबली हॉल के मुख्य द्वार पर और पोर्च के बाहर पंडित मदन मोहन मालवीय की अर्द्ध प्रतिमाएं हैं। इनका उद्घाटन 25 दिसंबर 1971 को पंडित जी की जयंती पर किया गया था।
टाइमलाइन (जीवन घटनाक्रम)
1861: मदनमोहन मालवीय का जन्म इलाहाबाद में हुआ
1878: कुंदन देवी से विवाह किया
1879: मुइर सेंट्रल कालेज से मेट्रिक की पढ़ाई पूरी की
1884: कलकत्ता विश्वविद्यालय से बीए की पढ़ाई पूरी की और इलाहाबाद जिले के विद्यालय में शिक्षक बन गए
1886: दादाभाई नौरोजी की अध्यक्षता में भारतीय राष्ट्रीय कांग्रेस के द्वितीय अधिवेशन में भाग लिया
1887: राष्ट्रीय साप्ताहिक समाचार पत्र में बतौर संपादक नौकरी शुरू की
1889: संपादक की नौकरी छोड़कर एलएलबी की पढ़ाई शुरू की
1891: एलएलबी पूरा करने के बाद इलाहाबाद जिला न्यायालय में प्रेक्टिस शुरू की
1907: ‘अभ्युदय’ नामक साप्ताहिक हिंदी समाचारपत्र शुरू किया
1909: भारतीय राष्ट्रीय कांग्रेस के अध्यक्ष बने
1910: ‘मर्यादा’ नामक हिंदी मासिक पत्रिका शुरू की
1911: समाज और देश सेवा के लिए अपनी जमी हुई वकालत की प्रेक्टिस छोड़ दी
1912.1926: इंपीरियल विधान परिषद के सदस्य रहे
1914.1946: ऑल इंडिया सेवा समिति में अपनी सेवाएं दीं
1915: बनारस हिंदू विश्वविद्यालय विधेयक पास कराने में मुख्य भूमिका निभाई
1916: बनारस हिंदू विश्वविद्यालय की स्थापना हुई
1916 – 1918: औद्योगिक आयोग के सदस्य के तौर पर सेवाएं दीं
1919 – 1939: बनारस हिंदू विश्वविद्यालय के कुलपति के तौर पर काम किया
1924 -1946: हिंदुस्तान टाइम्स समाचार पत्र के संचालक दल के चेयरमैन रहे
1928: साइमन कमीशन का विरोध किया
1931: प्रथम गोलमेज सम्मेलन में भारत का प्रतिनिधित्व किया
1932: ‘भारतीय खरीदो आंदोलन’ की बात करने वाला घोषणापत्र जारी किया
1939: बनारस हिंदू विश्वविद्यालय के लाइफ रेक्टर नियुक्त किए गए
1941: गोरक्षा मंडल की स्थापना की
1946: 12 नवंबर को उनकी मृत्यु हो गई
दादाभाई नौरोजी
जन्म: 4 सितम्बर, 1825

निधन: 30 जून, 1917
उपलब्धियां: भारतीय राष्ट्रीय कांग्रेस की स्थापना में महत्वपूर्ण भूमिका, भारतीय राष्ट्रीय कांग्रेस के तीन बार अध्यक्ष, स्वराज (स्व-शासन) की मांग उनके द्वारा 1906 में उनके एक अध्यक्षीय भाषण में सार्वजनिक रूप से व्यक्त की गई
दादाभाई नौरोजी को सम्मानपूर्वक ‘ग्रैंड ओल्ड मैन ऑफ़ इंडिया’ कहा जाता था। वो भारतीय स्वतंत्रता संग्राम की नींव रखने वाले लोगों में से एक थे। उन्होंने भारतीय राष्ट्रीय कांग्रेस की स्थापना में महत्वपूर्ण भूमिका निभाई और तीन बार अध्यक्ष भी रहे। स्वराज (स्व-शासन) की मांग उनके द्वारा 1906 में एक अध्यक्षीय भाषण में सार्वजनिक रूप से व्यक्त की गई।
प्रारंभिक जीवन 

दादाभाई नौरोजी का जन्म 4 सितम्बर 1825 को बम्बई के एक गरीब पारसी परिवार में हुआ था। दादाभाई नौरोजी जब केवल चार साल के थे तब उनके पिता नौरोजी पलांजी डोरडी का देहांत हो गया । उनका पालन-पोषण उनकी माता मनेखबाई द्वारा हुआ जिन्होंने अनपढ़ होने के बावजूद भी यह तय किया कि दादाभाई नौरोजी को यथासंभव सबसे अच्छी अंग्रेजी शिक्षा मिले। एक छात्र के तौर पर दादा भाई नौरोजी गणित और अंग्रेजी में बहुत अच्छे थे। उन्होंने बम्बई के एल्फिंस्टोन इंस्टिट्यूट से अपनी पढाई पूरी की और शिक्षा पूरी होने पर वहीँ पर अध्यापक के तौर पर नियुक्त हो गए। दादा भाई नौरोजी एल्फिंस्टोन इंस्टिट्यूट में मात्र 27 साल की उम्र में गणित और भौतिक शास्त्र के प्राध्यापक बन गए। किसी विद्यालय में प्राध्यापक बनने वाले वो प्रथम भारतीय थे।
राजनैतिक जीवन

दादाभाई नौरोजी ने 1852 में राजनीति के क्षेत्र में प्रवेश किया और 1853 में ईस्ट इंडिया कंपनी की लीज के नवीनीकरण का दृढ़ता पूर्वक विरोध किया। इस सम्बन्ध में उन्होंने अंग्रेजी सरकार को कई याचिकाएं भी भेजीं परन्तु ब्रिटिश सरकार ने उनकी दलीलों को नजर अंदाज करते हुए लीज का नवीनीकरण कर दिया। नौरोजी ने यह महसूस किया कि लोगों की उदासीनता ही भारत पर ब्रिटिश कुशासन की वजह बनी। उन्होंने वयस्क युवकों की शिक्षा के लिए ‘ज्ञान प्रसारक मंडली’ की स्थापना की। उन्होंने भारत की समस्याओं के बारे में गवर्नर और वायसराय को कई याचिकाएं लिखीं। धीरे-धीरे उन्होंने महसूस किया कि ब्रिटेन के लोगों और संसद को भारत की दुर्दशा के बारे में अवगत कराया जाना चाहिए इसलिए सन 1855 में 30 साल की उम्र में वह इंग्लैंड के लिए रवाना हो गए।
इंग्लैंड में दादाभाई नौरोजी कई प्रबुद्ध संगठनों से मिले, कई भाषण दिए और भारत की दुर्दशा पर लेख लिखे। उन्होंने 1 दिसंबर 1866 को ‘ईस्ट इंडिया एसोसिएशन’ की स्थापना की। इस संस्था में भारत के उन उच्च अधिकारियों को शामिल किया गया जिनकी पहुंच ब्रिटिश संसद के सदस्यों तक थी। दादाभाई नौरोजी 1892 में सेंट्रल फिन्सबरी से लिबरल पार्टी के उम्मीदवार के रूप में ब्रिटिश संसद के लिए चुने गए। उन्होंने भारत और इंग्लैंड में एक साथ आईसीएस की प्रारंभिक परीक्षाओं के लिए ब्रिटिश संसद में प्रस्ताव पारित करवाया। उन्होंने भारत और इंग्लैंड के बीच प्रशासनिक और सैन्य खर्च के विवरण की सूचना देने के लिए विले कमीशन और रॉयल कमीशन भी पारित करवाया।
1885 में दादाभाई नौरोजी ने एओ ह्यूम द्वारा स्थापित भारतीय राष्ट्रीय कांग्रेस की स्थापना में महत्वपूर्ण भूमिका निभाई। वह तीन बार (1886, 1893, 1906) भारतीय राष्ट्रीय कांग्रेस के अध्यक्ष चुने गए। अपने तीसरे कार्यकाल के दौरान उन्होंने पार्टी में नरमपंथी और गरमपंथियों के बीच हो रहे विभाजन को रोका। कांग्रेस की स्वराज (स्व-शासन) की मांग उनके द्वारा 1906 में एक अध्यक्षीय भाषण में सार्वजनिक रूप से व्यक्त की गई थी। नौरोजी के अनुसार विरोध का स्वरुप अहिंसक और संवैधानिक होना चाहिए। 30 जून 1917 को 92 साल की उम्र में उनका देहांत हो गया।
                                                           भारत की राजनिती

भारतीय राजनीतिक प्रणाली एवं शासन
राजनीतिक व्यवस्था एक सामाजिक संस्था है जो किसी देश के शासन से संव्यवहार करती है और लोगों से इसका संबंध प्रकट करती है। राजनितिक कुछ मूलभूत सिद्धांतों का समुच्चय है जिसके इर्द-गिर्द राजनीति और राजनीतिक संस्थान विकसित होते हैं या देश को शासित करने हेतु संगठित होते हैं। राजनीतिक व्यवस्था में ऐसे तरीके भी शामिल होते हैं जिसके अंतर्गत शासक चुने या निर्वाचित होते हैं, सरकारों का निर्माण होता है तथा राजनीतिक निर्णय लिए जाते हैं। समाज में राजनीतिक पारस्परिक विमर्श तथा निर्णय-निर्माण की संरचना एवं प्रक्रिया सभी देशों की राजनीतिक व्यवस्था में समाहित होते हैं। व्यक्ति की बहुविध जरूरतों की पूर्ति हेतु राजनीतिक व्यवस्था का निर्माण हुआ है।

संविधानवाद की अवधारणा एक ऐसी राजनीतिक व्यवस्था है जो एक संविधान के अंतर्गत शासित होती है और जो आवश्यक रूप से सीमित सरकार और कानून के शासन को प्रतिबिम्बित करती है तथा एक मध्यस्थ, कुलीतंत्रीय, निरंकुश तथा अधिनायकवादी व्यवस्था के विपरीत होती है। किसी देश का संविधान राजनीतिक व्यवस्था के आधारभूत ढांचे की स्थापना करता है जिसके द्वारा लोग शासित होते हैं। यह विभिन्न अंगों-विधानमण्डल, कार्यपालिका एवं न्यायपालिका की स्थापना के साथ-साथ उनकी शक्तियों, जिम्मेदारियों एवं उनके एक-दूसरे के साथ और लोगों के साथ संबंधों को विनियमित करती है। इसलिए संवैधानिक सरकार लोकतांत्रिक शासन व्यवस्था के लिए अपरिहार्य है।

सरकार के प्रकार का वर्गीकरण एक देश की शासन व्यवस्था की शक्ति संरचना की सामान्य तस्वीर पेश करता है। विश्व में विभिन्न प्रकार की शासन व्यवस्था हैं जो एक-दूसरे से भिन्न हैं। विभिन्न प्रकार की सरकारें विभिन्न प्रकार की राजनीतिक व्यवस्था को अंगीकृत किए हुए हैं। विभिन्न प्रकार की सरकारों का अंतर्गत- एकात्मक, संघात्मक, लोकतांत्रिक, कुलीनतंत्रीय एवं अधिनायकवादी इत्यादि आती हैं। जहां एक ओर एकात्मक सरकार में सभी शक्तियां एक केंद्रीय प्राधिकारी में निहित होती हैं तथा देश की सभी स्थानीय अधीनस्थ इसके एजेंट के रूप में काम करते हैं। यूनाइटेड किंगडम, फ्रांस एवं न्यूजीलैण्ड एकात्मक शासन व्यवस्था के उदाहरण हैं। वहीं दूसरी ओर संघात्मक व्यवस्था में कठोर एवं लिखित शासन होता है। इसमें संविधान द्वारा विधायी एवं कार्यपालिका शक्तियों का स्पष्ट विभाजन विभिन्न अंगों को किया जाता है।

एक अधिनायकवादी या निरंकुश सरकार में लोगों को राजनीतिक प्रक्रिया में शामिल किए बिना तथा उनकी सहमति लिए बगैर फैसले लिए जाते हैं। अधिनायकवादी राजव्यवस्था का आधार, असहमति के प्रति असहिष्णुता एवं शासक हमेशा सही होने की अवधारणा है। एक संपूर्ण राजतांत्रिक व्यवस्था सामान्यतः वंशानुगत होती है। वर्तमान समय में कई देशों- यूनाइटेड किंगडम, स्वीडन, नार्वे, बेल्जियम, जापान, थाइलैण्ड, डेनमार्क, नीदरलैण्ड, स्पेन एवं मोनाको आदि में वंशानुगत शासक है, जो केवल संवैधानिक राष्ट्राध्यक्ष हैं जबकि वास्तविक शक्तियां जन-प्रतिनिधियों को हस्तांतरित की गयी है। हालाँकि कुछ राज्य हैं जहाँ सम्पूर्ण राजतांत्रिक व्यवस्था है और यह अधिनायकवादी शासन व्यवस्था की तरह ही होती है। इसके अतिरिक्त संसदीय शासन व्यवस्था, अध्यक्षात्मक शासन व्यवस्था, लोकतांत्रिक वुय्वस्था, अध्यक्षात्मक संसदीय व्यवस्था इत्यादि भी होती हैं।

वस्तुतः विभिन्न अवधारणाओं, राजनीतिक व्यवस्थाओं एवं विभिन्न प्रकार की सरकारों का विश्लेषण करने के पश्चात् कहा जा सकता है कि प्रत्येक देश अपनी ऐतिहासिक पृष्ठभूमि, सांस्कृतिक मूल्य,जनसंख्या प्रकृति, सामाजिक-आर्थिक संरचना एवं उपलब्ध प्रशासनिक प्रतिभा एवं साधनों के अंतर्गत अपनी शासन व्यवस्था की नींव रखता है। राजनीतिक व्यवस्था की सफलता देश विशेष की आवश्यकताओं की सर्वोत्तम पूर्ति पर निर्भर करती है।

भारत,राज्यों का संघ,एक प्रभुसतासंपन्न, धर्मनिरपेक्ष, लोकतांत्रिक गणराज्य है, जिसमें शासन की संसदीय व्यवस्था है। भारतीय राजव्यवस्था संविधान के संदर्भ में शासित होती है, जिसे 26 नवम्बर, 1949 को संविधान सभा द्वारा स्वीकार किया गया और 26 जनवरी, 1950 की प्रवृत्त किया गया। अमेरिका एवं ब्रिटिश राजनीतिक व्यवस्था की तरह, जो सदियों से अपने वर्तमान रूप में मौजूद है, भारतीय राजनीतिक व्यवस्था ब्रिटेन से 1947 में स्वतंत्रता प्राप्ति और 1950 में भारत के संविधान की उद्घोषणा के पश्चात् स्थापित हुई।

जनांकिकीय एवं भौगोलिक रूप से, भारत बेहद विशाल एवं विविधताओं वाला देश है। यहां शासन की संघीय व्यवस्था है। केंद्रीय सरकार के अतिरिक्त, यहां 28 राज्यों एवं सात संघ शासित प्रदेशों में सरकारें एवं प्रशासनिक व्यवस्था है। संघीय व्यवस्था के बावजूद अधिकतर शक्तियां केंद्र सरकार की सौंपी गई हैं।
भारत के संविधान में, जापान के संविधान के विपरीत, जहाँ कोई संविधान संशोधन नहीं हुआ है, अत्यधिक संविधान संशोधन किए गए हैं। अभी तक 100 संविधान संशोधन (जून 2015 तक) किए जा चुके हैं। उल्लेखनीय है कि भारत के संविधान की कई विशेषताएं हैं जैसे, लिखित एवं विशाल संविधान, संसदीय प्रभुता एवं न्यायिक सर्वोच्चता में समन्वय, संसदीय शासन प्रणाली, नम्यता एवं अनम्यता का समन्वय, विश्व के प्रमुख संविधानों का प्रभाव, ऐकिकता की ओर उन्मुख परिसंघ प्रणाली, सत्र्व्जनिक मताधिकार, धर्मनिरपेक्षता, समाजवादी राज्य, स्वतंत्र न्यायपालिका, इत्यादि।

एक राजनितिक व्यवस्था आखिरकार संस्थाओं, हित समूहों (राजनीतिक दल, व्यापार संघ, मजदूर संघ,लॉबी समूह) का सम्मुचय होती है तथा उन संस्थाओं के मध्य आयाम प्रदान करती है।

भारत में विधायिका विधि-निर्माण की सर्वोच्च संस्था है, दूसरी और कार्यपालिका को कार्यान्वयन की जिम्मेदारी सौंपी गई है और न्यायपालिका विधि प्रवर्तन एवं संविधान समीक्षा का कार्य करती है। इस प्रकार भारतीय राजनीतिक व्यवस्था में शक्ति पृथक्करण की स्पष्ट संवैधानिक व्यवस्था न होते हुए भी शक्ति पृथक्करण का सिद्धांत कार्यशील है, हालांकि इसकी अमेरिका जितनी कठोर व्यवस्था नहीं है।

शासन में जन सहभागिता बढ़ाने और बेहतर शासन के लिए लोकतांत्रिक विकेंद्रीकरण को पंचायती राज व्यवस्था के माध्यम से अपनाया गया है। संविधान संशोधन (78वें एवं 74वें) के माध्यम से इसे सशक्त किया गया है।

बेहतर शासन एवं पारदर्शिता तथा जवाबदेही के लिए सूचना का अधिकार, मनरेगा एवं ई-शासन जैसे क्रांतिकारी अधिनियमों एवं युक्तियों की व्यवस्था की गई है।

भारत का संविधान भारत के सभी नागरिकों के लिए न्याय, स्वतंत्रता एवं समानता की वकालत एवं प्रावधान करता है। भारत का संविधान देश की सामाजिक-आर्थिक प्रगति को ध्यान में रखता है।

भारतीय राजनीतिक व्यवस्था में, राष्ट्रपति को कार्यपालिका का संवैधानिक अध्यक्ष बनाया गया है, जबकि वास्तविक कार्यकारी शक्ति प्रधानमंत्री और मंत्रिपरिषद् में है। इसी प्रकार राज्यों में राज्यपाल राष्ट्रपति का प्रतिनिधि होता है। संविधान विधायी शक्ति को संसद एवं राज्य विधानमंडलों में बांटता है। संसद को संविधान संशोधन की शक्ति दी गई है लेकिन सुप्रीम कोर्ट के अनुसार संसद संविधान के आधारिक लक्षणों में संशोधन नहीं कर सकती।

इस प्रकार भारतीय राजनीतिक व्यवस्था में शक्तियों के विभाजन एवं लोकतांत्रिक विकेंद्रीकरण की व्यवस्था की गई है। जो अधिकाधिक जन सहभागिता की संकल्पना को सशक्त करती है जो किसी भी लोकतांत्रिक व्यवस्था का आधार है।

राजनीति में हिस्सा लेने का आधार धर्म नहीं है और न ही धर्म के आधार पर शासन में ही कोई भेदभाव किया जाता है। भारत में ब्रिटेन या अमेरिका की तरह द्विदलीय नहीं, वरन् बहुदलीय पद्धति है। सबसे बढ़कर भारतीय राजव्यवस्था में शासन सूत्र जनता के हाथ में है। बहुमत के आधार पर चुने हुए जनता के प्रतिनिधि सरकार चलाते हैं। भारत में राजनीतिक शक्ति पर किसी वर्ग विशेष का अधिकार नहीं है। वयस्क मताधिकार का सिद्धांत स्वीकार किया गया है और सभी लोगों को आत्मविकास के समान अवसर उपलब्ध कराए गए हैं। अतः भारत में राजनीतिक व्यवस्था खुली है।

निष्कर्षतः उदार लोकतांत्रिक शासन प्रणाली वाले देशों में शासन के अस्तित्व का आधार सार्वजानिक हित की अभिवृद्धि के लिए माना जाता है। सार्वजनिक हित की अभिवृद्धि के लिए राज्य कतिपय संस्थाओं का निर्माण करता है। इन संस्थाओं में काम करने वाले लोगों का उद्देश्य सर्वजन हिताय सवजन सुखाय च होता है। वे कर्तव्य भावना से अभिप्रेरित होकर जनता की सेवा को अपना अभीष्ट बना लेते हैं। राजकीय सेवा में कार्यरत ऐसे ही लोक सेवकों से उदार-लोकतंत्र शासन के मूल्य सुदृढ़ होते हैं। किंतु पिछली शताब्दी में राज्य और लोक प्रशासन का सभी देशों में जो विशाल ढांचा खड़ा किया गया, उसमें प्रशासन तथा नौकरशाही तो थी लेकिन गवर्नेस कहीं भी दिखाई नहीं देता।

हाल के वर्षों तक गवर्नेस कार्य सरकार का विशेषाधिकार माना जाता था, क्योंकि उसके पास संप्रभु शक्ति थी। बाद में व्यापारिक निगमों की दुनिया में भी कॉरपोरेट गवर्नेस शब्द का प्रयोग किया जाने लगा।

हमारे संविधान में वर्णित आर्थिक, सामाजिक एवं राजनितिक स्वतंत्रता एवं न्याय के उद्देश्यों की पूर्ति के लिए शासन एवं सु-शासन का अत्यधिक एवं विशिष्ट उत्तरदायित्व है। भारत में प्रशासनिक सुधार के इतने सारे प्रयासों के बावजूद भी प्रशासन के बुनियादी ढांचे और कार्य करने की प्रक्रियाओं में मूलभूत अंतर नहीं आ पाया है। इसके लिए पुरातन एवं अनावश्यक घिसी-पिटी प्रक्रियाओं को बदलना होगा, नौकरशाही की मनोवृत्तियों को बदलकर उसे उद्देश्यपरक बनाना होगा तथा साथ ही समग्र एवं समावेशी प्रयत्न करने होंगे।

भारत में सु-शासन के प्रयास में सूचना क्रांति ने एक शक्तिशाली उपकरण का कार्य किया है। ज्ञातव्य है कि भारत सूचना प्रौद्योगिकी क्षमता में एक महत्वपूर्ण स्थान रखता है। ई-प्रशासन, ई-शिक्षा, ई-व्यापार, ई-वाणिज्य, ई-मेडिसिन आदि अन्य ऐसे कई क्षेत्र हैंजहां सूचना प्रौद्योगिकी की प्रभावशाली भूमिका में महत्वपूर्ण प्रगति देखी जा सकती है।

ई-गवर्नेस के अंतर्गत सरकारी सेवाएं एवं सूचनाएं पहुंचाने में विभिन्न इलेक्ट्रॉनिक विधियों एवं उपकरणों का प्रयोग किया जाता है। ई.प्रशासन के माध्यम से शासन को सरल, नागरिकोन्मुख, पारदर्शी, जवाबदेह एवं त्वरित बनाया जा सकता है।
16वीं लोक सभा के सदस्यों से सम्बंधित महत्वपूर्ण तथ्य 
सोलहवीं लोक सभा का गठन करने हेतु आम चुनाव 7 अप्रैल 2014 से शुरू होकर 12 मई 2014 तक नौ चरणों में हुए थे। परिणाम 16 मई 2014 को घोषित हुए थे। 18 मई 2014 को सोलहवीं लोक सभा का विधिवत् गठन किया गया था।

लोक सभा के लिए निर्वाचित 543 सदस्यों के जीवनवृत्त का कुछ मानदंडों जैसे, आयु, शैक्षिक योग्यता, व्यवसाय और विधायी अनुभवों के संदर्भ में अध्ययन करने का प्रयास किया गया है। इस अध्ययन में उपर्युक्त मानदंडों के आधार पर महिला सदस्यों के जीवनवृत्त पर एक पृथक खंड भी शामिल किया गया है। यह विश्लेषण सभा के गठन की तारीख को 543 सदस्यों के जीवनवृत्त पर आधारित है। तथापि, आंकड़ों का राज्यवार विश्लेषण, जहां भी लागू हो, 2 जून 2014 को तेलंगाना राज्य के अस्तित्व में आने को दर्शाता है।

543 में दो सदस्य नामतः श्री नरेन्द्र मोदी और श्री मुलायम सिंह यादव शामिल हैं जो दो-दो निर्वाचन क्षेत्रों से जीते थे। जहाँ श्री नरेंद्र मोदी ने वाराणसी सिट रखी और वडोदरा सीट खाली कर दी, श्री मुलायम सिंह यादव ने आजमगढ़ सीट रखी और मैनपुरी सीट खाली कर दी। श्री के. चन्द्रशेखर राव ने 29 मई 2014 को लोक सभा सीट से त्यागपत्र दे दिया और एक सदस्य श्री गोपीनाथ मुंडे का 3 जून 2014 को निधन हो गया।
16वीं लोक सभा के सदस्यों का आयु संबंधी विवरण

संविधान के प्रावधान के अंतर्गत लोक सभा का चुनाव लड़ने के लिए किसी व्यक्ति की आयु 25 वर्ष से कम नहीं होनी चाहिए। जहां एक ओर, 25-30 वर्ष के निम्नतम आयु समूह में 12 सदस्य हैं वहीं दूसरी ओर, 81-85 और 86-90 वर्ष के अधिकतम आयु समूहों में केवल एक-एक सदस्य है। 56-60 वर्ष के आयु समूह में सबसे अधिक 92 सदस्य हैं। 197 सदस्य (36.28 प्रतिशत) 50 वर्ष से कम आयु के हैं और 346 सदस्य (63.72 प्रतिशत) 50 वर्ष से अधिक आयु के हैं।

सदस्यों के आयु वर्गों का 5 वर्ष के अंतराल सहित विभाजन
25-30 वर्ष	12
31-35 वर्ष	21
36-40 वर्ष	36
41-45 वर्ष	58
46-50 वर्ष	70
51-55 वर्ष	87
56-60 वर्ष	92
61-65 वर्ष	83
66-70 वर्ष	43
71-75 वर्ष	28
76-80 वर्ष	11
81-86 वर्ष	01
86-90 वर्ष	01
सदस्यों की औसत आयु के सम्बन्ध में, 12वीं लोकसभा (1998-99) सब्स्र कम आयु वाले सदस्यों की सभा थी, जिसमे औसत आयु औसत आयु 46.4 वर्ष थी और 13वीं लोकसभा के सदस्यों की आयु सबसे अधिक थी जिसकी औसत आयु 55.5 वर्ष थी। वर्तमान सभा में 53.8 वर्ष की औसत आयु के साथ औसत आयु के सम्बन्ध में दूसरी सबसे अधिक आयु की सभा है। श्री लाल कृष्ण आडवाणी (86 वर्ष) 16वीं लोक सभा के सबसे अधिक आयु वाले निर्वाचित सदस्य हैं जबकि श्री दुष्यंत चौटाला (26 वर्ष) को सबसे कम आयु का सदस्य होने का सम्मान प्राप्त है। श्रीमती रक्षा निखिल खाडसे जो 27 वर्ष की हैं, सबसे कम आयु की सदस्य हैं और श्रीमती विजया चक्रवर्ती, 75 वर्ष, 16वीं लोक सभा कीसबसे अधिक आयु की महिला सदस्य हैं।

लोक सभा सदस्यों की औसत आयु : पहली से सोलहवीं लोक सभा
लोक सभा	औसत आयु (वर्ष में)
पहली (1952-57)	46.5
दूसरी (1957-62)	46.7
तीसरी (1962-67)	49.4
चौथी (1967-70)	48.7
पांचवीं (1971-77)	49.2
छठी (1977-79)	5.2.1
सातवीं (1980-84)	49.9
आठवीं (1985-89)	51.4
नौवीं (1989-91)	51.3
दसवीं (1991-96)	51.4
ग्यारहवीं (1996-97)	52.8
बारहवीं (1998-99)	46.4
तेरहवीं (1999-2004)	55.5
चौदहवीं (2004-2009)	52.2
पन्द्रहवीं (2009-2014)	53.7
सोलहवीं (2014-अब तक)	53.8
सोलहवीं लोक सभा के लिए पहली बार निर्वाचित 315* सदस्यों के आयु विवरण का अध्ययन करने का प्रयास किया गया है। 56-60 वर्ष के आयु वर्ग में पहली बार निर्वाचित सदस्यों की संख्या 53 है जो कि अधिकतम है जबकि तीन सदस्य 76-80 वर्ष आयु वर्ग में हैं जो कि निम्नतम है। यह एक रोचक तथ्य है कि सोलहवीं लोक सभा में 25-30 वर्ष के आयु वर्ग में निर्वाचित सभी 12 सदस्य पहली बार लोक सभा के सदस्य बने हैं। पहली बार निर्वाचित कुल 315 सदस्यों में से 169 सदस्य अर्थात् 54% सदस्य 51 वर्ष और इससे ऊपर के आयु वर्ग में आते हैं।

पहली बार निर्वाचित सदस्यों के अलग-अलग आयु वर्ग
आयु वर्ग	सदस्यों की संख्या
25-30	12
31-35	17
36-40	27
41-45	41
46-50	49
51-55	46
56-60	53
61-65	40
66-70	15
71-75	12
76-80	03
इसमें लोक सभा के लिए पहली बार निर्वाचित दो लोक सभा क्षेत्रों वडोदरा और वाराणसी से चुने गए सदस्य भी सम्मिलित हैं।
सदस्यों की शैक्षिक पृष्ठभूमि

सोलहवीं लोक सभा के सदस्यों के पास विविध शैक्षिक योग्यताएं हैं किन्तु उनके द्वारा ग्रहण की गयी उनकी उच्चतम शैक्षिक योग्यता को ही ध्यान में रहा गया है। मोटे तौर पर उनकी शैक्षिक पृष्ठभूमि को छह श्रेणियों में वर्गीकृत किया गया है अर्थात् अंडर मैट्रिक, मैट्रिक, अंडर ग्रेजुएट, ग्रेजुएट, पोस्ट ग्रेजुएट और डॉक्टरेट।

स्नातक सदस्यों की संख्या 226 (कुल सदस्य संख्या का 41.62 प्रतिशत) है जो 16वीं लोक सभा में शैक्षिक योग्यता में सबसे बड़ा वर्ग है। इस वर्ग में 160 सदस्य स्नातकोत्तर तक शिक्षा प्राप्त हैं जो दूसरा सबसे बड़ा वर्ग है।

सदस्यों की शैक्षिक पृष्ठभूमि की एक महत्वपूर्ण विशेषता यह है कि 33 सदस्यों के पास डॉक्टरेट की उपाधि है। 92 सदस्य मैट्रिक/इंटर पास हैं और 17 सदस्य अवर मैट्रिक हैं। वर्तमान लोक सभा में 77% से भी अधिक सदस्य स्नातक और उससे ऊपर शिक्षा प्राप्त हैं।

सदस्यों की शैक्षिक पृष्ठभूमि
अंडर मैट्रिकुलेट/प्रमाणित पाठ्यक्रम/अन्य	17	3.13
मैट्रिक, इंटर/हाई सेकेंडरी, डिप्लोमाधारक	92	16.95
अंडर ग्रेजुएट	15	2.77
ग्रेजुएट (समकक्ष तकनीकी/व्यावसायिक योग्यता प्राप्त सदस्य भी सम्मिलित हैं।)	226	41.62
पोस्ट ग्रेजुएट (समकक्ष तकनीकी/व्यावसायिक योग्यता प्राप्त सदस्य भी सम्मिलित हैं।)	160	29.46
डॉक्टरेट	33	6.07
सदस्यों का व्यवसाय

16वीं लोक सभा के सदस्यों की व्यावसायिक पृष्ठभूमि का अध्ययन यह दर्शाता है कि सदस्य अनेक व्यवसायों और पेशों से जुड़े हुए हैं। अधिकांश सदस्य एक से अधिक व्यवसाय से जुड़े हुए हैं लेकिन सदस्यों ने जिस व्यवसाय का उल्लेख सबसे पहले किया है केवल उसी व्यवसाय को ध्यान में रखा गया है। व्यवसायों से संबंधित उपलब्ध आंकड़ों के अनुसार, इन्हें मुख्यतः 15 व्यवसायों में वर्गीकृत किया गया है। सदस्यों द्वारा दी गई जानकारी के अनुसार सबसे बड़ा समूह कृषक/किसानों का है और लगभग 166 सदस्य इस व्यवसाय से जुड़े हुए हैं। 133 सदस्यों का दूसरा सबसे बड़ा वर्ग सामाजिक या राजनैतिक कार्यकर्ताओं का है। 16वीं लोक सभा में 79 व्यवसायी, 54 अधिवक्ता और 26 चिकित्सक हैं।

व्यावसायिक पृष्ठभूमि के संबंध में पहली और दूसरी लोक सभा में दूसरा सबसे बड़ा समूह कृषकों का था। यह रोचक तथ्य है कि तीसरी लोक सभा से लेकर सोलहवीं लोक सभा तक व्यावसायिक श्रेणियों में कृषकों, किसानों का समूह सबसे बड़ा समूह रहा है। नौवीं लोक सभा के पश्चात् व्यावसायिक दृष्टि से राजनीतिक और सामाजिक कार्यकर्ताओं का समूह दूसरे स्थान पर रहा है। पन्द्रहवीं लोक सभा में क्रमश: 193 सदस्यों (35.54 प्रतिशत) और 147 सदस्यों (27.07 प्रतिशत) ने कृषकों और राजनीतिक एवं सामाजिक कार्यकर्ताओं के रूप में अपने व्यवसाय की घोषणा की थी। यह उल्लेखनीय है कि पहली और दूसरी लोक सभा में अधिवक्ताओं वकीलों का समूह सबसे बड़ा समूह था जिसमें क्रमशः अधिवक्ता 153 (35.42 प्रतिशत) और वकील 147 (30-25 प्रतिशत) थे। तीसरी, पांचवीं, छठी, सातवीं और आठवीं लोक सभा में वकीलों का समूह दूसरा सबसे बड़ा समूह था।

543 सदस्यों की व्यावसायिक पृष्ठभूमि
सदस्यों की संख्या	प्रतिशत
कृषक/किसान	166	30.57
सामाजिक और राजनैतिक कार्यकर्ता	133	24.49
व्यवसायी, व्यापारी, ट्रांसपोर्टर	79	14.54
अधिवक्ता	54	9.94
चिकित्सक	26	4.78
कलाकार, फिल्म कलाकार	17	3.13
प्रोफेसर, शिक्षाविद, शिक्षक, शिक्षक (सेवानिवृत्त)	26	4.78
उद्योगपति, भवन निर्माता	10	1.84
पत्रकार, लेखक	7	1.28
सिविल, पुलिस और मिलिट्री सेवाएं, राजनयिक	7	1.28
धार्मिक मिशनरी, समाज सुधारक	2	0.36
खिलाड़ी, क्रिकेटर	2	0.36
रणनीतिक परामर्शदाता, परामर्शदाता	5	0.92
इंजीनियर, चार्टर्ड अकाउंटेंट	5	0.92
अन्य	4	0.73
16वीं लोक सभा के सदस्यों का विधायी अनुभवः मुख्य बातें

विधायी अनुभव सदस्यों के जीवनवृत्त का एक अन्य महत्वपूर्ण पहलू है। 16वीं लोक सभा के सदस्यों के विधायी अनुभव से संबंधित अध्ययन में लोक सभा, राज्य सभा, राज्यों की विधान सभा और विधान परिषद की सदस्यता सम्मिलित है। 16वीं लोक सभा की एक मुख्य विशेषता यह है कि लोक सभा में 315 सदस्य पहली बार निर्वाचित हुए हैं जो कि कुल सदस्य संख्या का 58 प्रतिशत है। विधायी अनुभव के संबंध में कुछ महत्वपूर्ण तथ्य इस प्रकार हैं-

315 सदस्य पहली बार निर्वाचित हुए हैं (58 प्रतिशत)।
16 वीं लोकसभा के लिए एक सदस्य पहली बार वडोदरा और वाराणसी, दो निर्वाचन क्षेत्रों से चुना गया है।
62 में से 40 महिला सदस्य पहली बार निर्वाचित हुई हैं (64.5 प्रतिशत)।
पहली बार निवाचित 315 सदस्यों में से 190 सदस्यों (60.31 प्रतिशत) का लोक सभा, राज्य सभा, राज्यों की विधान सभाओं और विधान परिषदों का कोई विधायी अनुभव नहीं है।
225 निर्वाचित सदस्यों के पास पूर्व लोक सभा का अनुभव है।
169 सदस्य 15वीं लोक सभा से पुनः निर्वाचित हुए हैं (150 पुरुष और 19 महिलाएं)।
30 सदस्यों के पास राज्य सभा का अनुभव है।
211 सदस्य राज्यों में विधान सभा के सदस्य थे।
25 सदस्य राज्यों में विधान परिषद के सदस्य थे।
नौ बार निवाचित सदस्य श्री कमल नाथ लोक सभा के वरिष्ठतम सदस्य हैं। उन्हें वर्तमान लोक सभा का सामयिक अध्यक्ष चुना गया।
महिला सदस्यों में, श्रीमती सुमित्रा महाजन को नौवीं से सोलहवीं लोक सभा तक एक ही निर्वाचन क्षेत्र, इंदौर (मध्य प्रदेश) से लगातार आठ बार निर्वाचित होने का गौरव प्राप्त है। श्रीमती महाजन को 6 जून, 2014 को 16वीं लोक सभा के अध्यक्ष पद के लिए सर्वसम्मति से निर्वाचित किया गया।
16वीं लोक सभा के लिए पहली बार निर्वाचित सदस्यों में से उत्तर प्रदेश से 54 नए सदस्य चुने गए हैं जो सर्वाधिक हैं। तमिलनाडु से 35 सदस्य चुने गए हैं जो दूसरा सबसे बड़ा समूह है।

पहली बार निर्वाचित सदस्य (राज्य-वार)
राज्य का नाम	संख्या	कुल सीटें	प्रतिशत
आंध्र प्रदेश	18	25	72.00
असम	08	14	57.14
बिहार	17	40	42.50
चण्डीगढ़	01	01	100.00
छत्तीसगढ़	06	11	54.54
दिल्ली	07	07	100.00
गोवा	01	02	50.00
गुजरात	15	26	57.69
हरियाणा	07	10	70.00
हिमाचल प्रदेश	01	04	25.00
जम्मू और कश्मीर	04	06	66.66
झारखण्ड	06	14	42.85
कर्नाटक	11	28	39.28
केरल	04	20	20.00
लक्षद्वीप	01	01	100.00
मध्य प्रदेश	14	29	48.27
महाराष्ट्र	29	48	60.41
नागालैंड	01	01	100.00
ओडिशा	12	21	57.14
पुदुचेरी	01	01	100.00
पंजाब	06	13	46.15
राजस्थान	18	25	72.00
तमिलनाडु	35	39	89.74
तेलंगाना	10	17	58.82
त्रिपुरा	02	02	100.00
उत्तर प्रदेश	54	80	67.50
उत्तराखंड	03	05	60.00
पश्चिम बंगाल	23	42	54.76
16वीं लोक सभा की महिला सदस्य

16वीं लोक सभा में 62 महिलाएं निर्वाचित हुई हैं। यह अब तक की सर्वाधिक संख्या है जो कुल सदस्य संख्या 543 का 11 प्रतिशत है। निर्वाचित महिला सदस्यों की संख्या जो पहली लोक सभा में 22 और दूसरी लोक सभा में 27 थी, 15वीं लोक सभा में बढ़कर 59 हो गई थी। महिला विजेताओं की सबसे कम संख्या 1977 में छठी लोक सभा में 19 थी।

16वीं लोक सभा में महिला सदस्यों की संख्या और प्रतिशत
पुरुष	481	88%
महिलाएं	62	11%
16वीं लोक सभा में 18 राज्यों और दो संघ राज्यक्षेत्रों, अर्थात् दिल्ली और चंडीगढ़ की महिला प्रतिनिधि हैं। प्रतिशत के संदर्भ में, 29 प्रतिशत महिला सदस्यों के साथ पश्चिम बंगाल का सर्वाधिक महिला प्रतिनिधित्व है। इस राज्य में 42 सदस्यों में से 12 महिला सदस्य हैं। उत्तर प्रदेश में 80 सीटों में से 13 महिला सदस्य चुनी गई हैं जो संख्या के मामले में सभी राज्यों में सर्वाधिक है।

महिला सदस्यों की राज्य-वार संख्या और उनका प्रतिशत
महिला संसद सदस्यों की संख्या	संसद सदस्यों की कुल संख्या	महिला संसद सदस्यों का प्रतिशत
पश्चिम बंगाल	12	42	29
उत्तराखंड	1	5	20
मध्य प्रदेश	5	29	17
जम्मू और कश्मीर	1	6	17
उत्तर प्रदेश	13	80	16
गुजरात	4	26	15
दिल्ली	1	7	14
असम	2	14	14
महाराष्ट्र	5	48	10
तमिलनाडु	4	39	10
ओडिशा	2	21	10
बिहार	3	40	8
पंजाब	1	13	8
आंध्र प्रदेश	2	25	8
तेलंगाना	1	17	6
केरल	1	20	5
राजस्थान	1	25	4
कर्नाटक	1	28	4
चंडीगढ़	1	1	100
छत्तीसगढ़	1	11	9.09
16वीं लोक सभा के लिए दल-वार निर्वाचित महिला सदस्यों की संख्या दशाई गई है। 16वीं लोक सभा में 15 राजनीतिक दलों की महिला प्रतिनिधि हैं। 30 सदस्यों के साथ, भारतीय जनता पार्टी का सर्वाधिक प्रतिनिधित्व है और अखिल भारतीय तृणमूल कांग्रेस की 11 महिला सदस्य हैं जो दूसरी सबसे बड़ी संख्या है। 16वीं लोक सभा में नौ राजनीतिक दलों की एक-एक महिला प्रतिनिधि है।

भारतीय जनता पार्टी
भारतीय जनता पार्टी, बीजेपी	30
अखिल भारतीय तृणमूल कांग्रेस, अभातृकां	11
भारतीय राष्ट्रीय कांग्रेस, भाराकां	4
आल इण्डिया अन्ना द्रविण मुनेत्र कषगम, अन्नाद्रमुक	4
बीजू जनता दल, बीजद	2
युवजन श्रमिक कांग्रेस पार्टी, युश्ररिकांपा	2
भारतीय कम्युनिस्ट पार्टी, मार्क्सवादी	1
तेलंगाना राष्ट्र समिति	1
शिव सेना	1
राष्ट्रवादी कांग्रेस पार्टी	1
लोकजनशक्ति पार्टी	1
समाजवादी पार्टी	1
शिरोमणि अकाली दल	1
अपना दल	1
16वीं लोक सभा की महिला सदस्यों की औसत आयु 47 वर्ष है जो लोक सभा के कुल सदस्यों की औसत आयु अर्थात् 53.8 की तुलना में काफी कम है। उल्लेखनीय है कि पुरुष सदस्यों की औसत आयु 54.68 वर्ष है। सबसे कम आयु वर्ग 25-30 में 5 और सबसे बड़े आयु वर्ग 71-75 में 3 महिला सदस्य हैं। 41-45 वर्ष के आयु वर्ग में 10 सदस्य हैं जबकि अन्य 10 सदस्य 46-50 आयु वर्ग में हैं, जिसका अर्थ है कि कुल निर्वाचित महिला सदस्यों में से लगभग एक तिहाई सदस्य 41 से 50 के बीच के आयु वर्ग में से हैं। 62 महिला सदस्यों में से 22 सदस्यों (35.48 प्रतिशत) की आयु 50 वर्ष से अधिक है।

महिला सदस्यों का विभिन्न आयु वर्गों में विभाजन

25-30	5
31-35	7
36-40	8
41-45	10
46-50	10
51-55	7
56-60	2
61-65	6
66-70	4
71-75	3
76-80	–
महिला सदस्यों का विभिन्न आयु वर्गों में वितरण
25-30	5
31-35	7
36-40	8
41-45	10
46-50	10
51-55	7
56-60	2
61-55	6
65–70	4
71-75	3
सभी 62 महिला सदस्यों की शैक्षिक योग्यता विवरण है। 27 महिला सदस्य (43 प्रतिशत) स्नातकोत्तर/व्यावसायिक स्नातकोत्तर हैं। 18 महिला सदस्य स्नातक/व्यावसायिक स्नातक हैं। तीन का महिला सदस्य अवर मैट्रिक हैं।

महिला सदस्यों की शैक्षिक योग्यता
शैक्षिक योग्यता	सदस्यों की संख्या	प्रतिशत
अंडर मैट्रिकसर्टिफाइड कोर्स	03	4.83
मैट्रिक	13	20.96
अंडर ग्रेजुएट	01	1.61
ग्रेजुएट/प्रोफेशनल ग्रेजुएट	18	29.03
पोस्ट ग्रेजुएट प्रोफेशनल पोस्ट ग्रेजुएट	27	43.54
16वीं लोक सभा की महिला सदस्यों में से 21 महिला सदस्य सामाजिक/ राजनीतिक कार्यकर्ता हैं। 11 महिला सदस्य कृषि से जुड़ी हैं, 6 व्यवसायी  और 5 अधिवक्ता हैं। यह उल्लेखनीय है कि 62 महिला सदस्यों में 6 कलाकार और 6 चिकित्सक हैं जो कुल महिला सदस्यों का लगभग 20 प्रतिशत है।

महिला सदस्यों का व्यवसाय
व्यवसाय	महिला सदस्यों की संख्या	प्रतिशत
राजनीतिक और सामाजिक कार्यकर्ता	21	33.87
कृषक/किसान	11	17.74
व्यवसायी	6	9.67
अधिवक्ता	5	8.06
कलाकार	6	9.67
चिकित्सक	6	9.67
शिक्षक/शिक्षाविद्/लेखक	5	8.06
अवकाश प्राप्त सरकारी कर्मचारी	1	1.61
गृहिणी	1	1.61
16वीं लोक सभा के लिए पहली बार निर्वाचित 4o महिला सदस्यों में से उत्तर प्रदेश से 9 महिला सदस्य निर्वाचित हुई हैं जबकि पश्चिम बंगाल से वर्तमान लोक सभा के लिए 8 महिला सदस्य पहली बार निर्वाचित हुई हैं। उल्लेखनीय है कि 62 महिला सदस्यों में से 40 सदस्य पहली बार निर्वाचित हुई हैं जोकि कुल महिला सदस्यों का 64.51 प्रतिशत है।

16वीं लोक सभा में पहली बार निर्वाचित महिला सदस्य (राज्य-वार)
राज्य का नाम	महिला सदस्यों की संख्या	कुल सीटों की संख्या
आन्ध्र प्रदेश	02	25
असम	01	14
बिहार	01	40
चण्डीगढ़	01	01
दिल्ली	01	07
गुजरात	02	26
कर्नाटक	01	28
केरल	01	20
मध्य प्रदेश	02	29
महाराष्ट्र	03	48
ओडिशा	02	21
राजस्थान	01	25
तमिलनाडु	04	39
तेलंगाना	01	17
उत्तर प्रदेश	09	80
पश्चिम बंगाल	08	42
कुछ मुख्य निष्कर्षों में अन्य बातों के साथ-साथ निम्न शामिल हैं:

16वीं लोक सभा के सदस्यों की औसत आयु 53.8 वर्ष है और यह दूसरी सर्वाधिक आयु वाले सदस्यों की सभा है, हालांकि महिला सदस्यों की औसत आयु 47 वर्ष है जोकि काफी कम है; 16वीं लोक सभा के लिए 62 महिला सदस्य निर्वाचित हुई हैं जोकि सर्वाधिक संख्या हैं।
यह उल्लेखनीय है कि पश्चिम बंगाल की 42 सीटों पर 12 महिलाएं निर्वाचित हुई हैं जोकि 29 प्रतिशत है।
16वीं लोक सभा की एक विशेषता यह है कि 315 सदस्य पहली बार निर्वाचित हुए हैं। 481 पुरुष सदस्यों में से 275 सदस्य पहली बार निर्वाचित हुए हैं जोकि 57.17 प्रतिशत है।
62 महिला सदस्यों में से 40 महिलाएं पहली बार निर्वाचित हुई हैं जोकि 64.51 प्रतिशत हैं।
315 नए सदस्यों में से 190 सदस्यों (60.31 प्रतिशत) ने पहली बार विधायी क्षेत्र में प्रवेश किया है।
16वीं लोक सभा में विविध व्यवसाय वाले सदस्यों का प्रतिनिधित्व है किंतु इसमें कृषि और सामाजिक कार्यकर्ता वर्ग से सर्वाधिक सदस्य निर्वाचित होकर आए हैं।
वर्तमान लोक सभा में 77 प्रतिशत से अधिक सदस्यों की शैक्षिक योग्यता स्नातक और इससे अधिक है और इनमें 26 चिकित्सक और 33 डॉक्टरेट की उपाधि प्राप्त सदस्य शामिल हैं।
हम भारत के लोग, भारत को एक सम्पूर्ण प्रभुत्व-संपन्न समाजवादी, पंथनिरपेक्ष, लोकतंत्रात्मक गणराज्य बनाने के लिए तथा उसके समस्त नागरिकों कोः

सामाजिक आर्थिक और राजनैतिक न्याय

विचार, अभिव्यक्ति, विश्वास, धर्म

और उपासना की स्वतंत्रता

प्रतिष्ठा और अवसर की समता

प्राप्त कराने के लिए,

तथा उन सब में व्यक्ति की गरिमा और राष्ट्र की एकता


 
Constitution
भारत का संविधान- परिचय एवं व्याख्या संविधान सामान्य अध्ययन 
प्रस्तावना Preamble
 August 31, 2015 admin 6031 Views  2 Comments
हम भारत के लोग, भारत को एक सम्पूर्ण प्रभुत्व-संपन्न समाजवादी, पंथनिरपेक्ष, लोकतंत्रात्मक गणराज्य बनाने के लिए तथा उसके समस्त नागरिकों कोः

सामाजिक आर्थिक और राजनैतिक न्याय

विचार, अभिव्यक्ति, विश्वास, धर्म

और उपासना की स्वतंत्रता

प्रतिष्ठा और अवसर की समता

प्राप्त कराने के लिए,

तथा उन सब में व्यक्ति की गरिमा और राष्ट्र की एकता


 

और अखंडता सुनिश्चित करने वाली बंधुता बढ़ाने के लिए

दृढ़ संकल्प होकर अपनी इस संविधान सभा में आज तारीख 26 नवंबर, 1949 ई. (मिति मार्गशीर्ष शुक्ला सप्तमी, संवत् दो हजार छह विक्रमी) को एतद्द्वारा इस संविधान की अंगीकृत, अधिनियमित और आत्मार्पित करते हैं।

भाग – 1

संघ और उसका राज्यक्षेत्र

अनुच्छेद 1: संघ का नाम और राज्यक्षेत्र
अनुच्छेद 2: नए राज्यों का प्रवेश या स्थापना
अनुच्छेद 2कः (सिक्किम का संघ के साथ सहयुक्त किया जाना) 36वें संविधान संशोधन अधिनियम, 1975 की धारा 5 द्वारा निरसित
अनुच्छेद 3: नए राज्यों का निर्माण और वर्तमान राज्यों के क्षेत्रों, सीमाओं या नामों में परिवर्तन
अनुच्छेद 4: पहली अनुसूची और चौथी अनुसूची के संशोधन तथा अनुपूरक, आनुषांगिक और परिणामिक विषयों उपबंध करने के लिए अनुच्छेद 2 और अनुच्छेद 3 के अधीन बनाई गई विधियां
भाग – 2 नागरिकता

अनुच्छेद 5: संविधान के प्रारंभ पर नागरिकता
अनुच्छेद 6: पाकिस्तान से भारत को प्रव्रजन करने वाले कुछ व्यक्तियों के नागरिकता के अधिकार
अनुच्छेद 7: पाकिस्तान को प्रव्रजन करने वाले कुछ व्यक्तियों के नागरिकता के अधिकार
अनुच्छेद 8: भारत के बाहर रहने वाले भारतीय उद्भव के कुछ व्यक्तियों के नागरिकता के अधिकार
अनुच्छेद 9: विदेशी राज्य की नागरिकता स्वेच्छा से अर्जित करने वाले व्यक्तियों का नागरिक न होना
अनुच्छेद 10: नागरिकता के अधिकारों का बना रहना
अनुच्छेद 11: संसद द्वारा नागरिकता के अधिकार का विधि द्वारा विनिमयन किया जाना
भाग – 3 मूल अधिकार

अनुच्छेद 12: परिभाषा
अनुच्छेद 13: मूल अधिकारों से असंगत या उनका अल्पीकरण करने वाली विधियां
समता का अधिकार

अनुच्छेद 14: विधि के समक्ष समता
अनुच्छेद 15: धर्म, मूलवंश, जाति, लिंग या जन्मस्थान के आधार पर विभेद का प्रतिषेध
अनुच्छेद 16: लोक नियोजन के विषय में अवसर की समता
अनुच्छेद 17: अस्पृश्यता का अंत
अनुच्छेद 18: उपाधियों का अंत
स्वतंत्रता का अधिकार

अनुच्छेद 19: वाक् स्वतंत्रता आदि विषयक कुछ अधिकारों का संरक्षण
अनुच्छेद 20: अपराधों के लिए दोषसिद्धि के संबंध में संरक्षण
अनुच्छेद 21: प्राण और दैहिक स्वतंत्रता का संरक्षण अनुच्छेद
21क: शिक्षा का अधिकार अनुच्छेद
22: कुछ दशाओं में गिरफ्तारी और विरोध से संरक्षण
शोषण के विरुद्ध अधिकार

अनुच्छेद 23: मानव के दुर्व्यापार और बलात् श्रम का प्रतिषेध
अनुच्छेद 24: कारखानों आदि में बालकों के नियोजन का प्रतिषेध
धर्म की स्वतंत्रता का अधिकार

अनुच्छेद 25: अंतःकरण की और धर्म के अबाध रूप से मानने, आचरण और प्रचार करने की स्वतंत्रता
अनुच्छेद 26: धार्मिक कार्यों के प्रबंध की स्वतंत्रता
अनुच्छेद 27: किसी विशिष्ट धर्म की अभिवृद्धि के लिए करों के संदाय के बारे में स्वतंत्रता
अनुच्छेद 28: कुछ शिक्षा संस्थाओं में धार्मिक शिक्षा या धार्मिक उपासना में उपस्थित होने के बारे में स्वतंत्रता
संस्कृति और शिक्षा संबंधी अधिकार

अनुच्छेद 29: अल्पसंख्यक वर्गों के हितों का संरक्षण
अनुच्छेद 30: शिक्षा संस्थाओं की स्थापना और प्रशासन करने का अल्पसंख्यक वर्गो का अधिकार
अनुच्छेद 31: (संपत्ति का अनिवार्य अर्जन) 44वें संविधान संशोधन अधिनियम, 1978 की धारा 6 द्वारा निरसित
कुछ विधियों की व्यावृति

अनुच्छेद 31क: संपदाओं आदि के अर्जन के लिए उपबंध करने वाली निधियों की व्यावृत्ति
अनुच्छेद 31ख: कुछ अधिनियमों और विनियमों का विधिमान्यकरण
अनुच्छेद 31ग: कुछ निदेशक तत्वों को प्रभावी करने वाली विधियों की व्यावृत्ति
अनुच्छेद 31घ: (राष्ट्र विरोधी क्रियाकलाप के संबंध में विधियों की व्यावृत्ति) 43र्वे संविधान संशोधन अधिनियम, 1977 की धारा 2 द्वारा निरसित
सांविधानिक उपचार का अधिकार

अनुच्छेद 32: इस भाग द्वारा प्रदत्त अधिकारों को प्रवर्तित कराने के लिए उपचार
अनुच्छेद 32क: (राज्य विधियों की सांविधानिक वैधता पर अनुच्छेद 32 के अधीन कार्यवाहियों में विचार न किया जाना) 43वें संविधान संशोधन अधिनियम, 1977 की धारा 3 द्वारा निरसित
अनुच्छेद 33: इस भाग द्वारा अधिकारों का, बलों आदि को लागू होने में, उपांतरण करने की संसद की शक्ति
अनुच्छेद 34: जब किसी क्षेत्र में सेना विधि प्रवृत्त है तब इस भाग द्वारा प्रदत्त अधिकारों पर निर्बंधन
अनुच्छेद 35: इस भाग के उपबंधों को प्रभावी करने के लिए विधान
भाग – 4 राज्य की नीति के निदेशक तत्व

अनुच्छेद 36: परिभाषा
अनुच्छेद 37: इस भाग में अंतर्विष्ट तत्वों का लागू होना
अनुच्छेद 38: राज्य लोककल्याण की अभिवृद्धि के लिए सामाजिक व्यवस्था बनाएगा
अनुच्छेद 39: राज्य द्वारा अनुसरणीय.कुछ नीति तत्व
अनुच्छेद 89कः समान न्याय और निःशुल्क विधिक सहायता
अनुच्छेद 40: ग्राम पंचायतों का संगठन
अनुच्छेद 41: कुछ दशाओं में काम, शिक्षा और लोक सहायता पाने का अधिकार
अनुच्छेद 42: कामकी न्यायसंगत और मानवोचित दशाओं का तथा प्रसूति सहायता का उपबंध
अनुच्छेद 43: कर्मकारों के लिए निर्वाह मजदूरी आदि
अनुच्छेद 43क: उद्योगों के प्रबंध में कर्मकारों का भाग लेना
अनुच्छेद 43ख: राज्यसहकारी समितियों के स्वैच्छिक संगठन, स्वायत्त कार्यकरण, लोकतांत्रिक नियंत्रण तथा पेशेवर प्रबंधन को बढ़ाने का प्रयास करेगा
अनुच्छेद 44: नागरिकों के लिए एक समान सिविल संहिता
अनुच्छेद 45: छह वर्ष से कम आयु के बच्चों को प्रारंभिक बाल्य सुरक्षा तथा शिक्षा का उपबंध
अनुच्छेद 46: अनुसूचित जातियों, अनुसूचित जनजातियों और अन्य दुर्बल वर्गों के शिक्षा और अर्थ संबंधी हितों की अभिवृद्धि
अनुच्छेद 47: पोषाहार स्तर और जीवन स्तर को ऊंचा करने तथा लोक स्वास्थ्य का सुधार करने का राज्य का कर्तव्य
अनुच्छेट 48: कृषि और पशुपालन का संगठन
अनुच्छेद 48क: पर्यावरण का संरक्षण तथा संवर्द्धन और वन तथा वन्य जीवों की रक्षा
अनुच्छेद 49: राष्ट्रीय महत्व के संस्मारकों, स्थानों और वस्तुओं का संरक्षण
अनुच्छेद 50: कार्यपालिका से न्यायपालिका का पृथक्करण
अनुच्छेद 51: अंतरराष्ट्रीय शांति और सुरक्षा की अभिवृद्धि
भाग – 4क मूल कर्तव्य

अनुच्छेद 51क: मूल कर्तव्य
भाग – 5 संघ

अध्याय-1 कार्यपालिका

राष्ट्रपति और उपराष्ट्रपति

अनुच्छेद 52: भारत का राष्ट्रपति
अनुच्छेद 53: संघ की कार्यपालिका शक्ति
अनुच्छेद 54: राष्ट्रपति का निर्वाचन
अनुच्छेद 55: राष्ट्रपति के निर्वाचन की रीति
अनुच्छेद 56: राष्ट्रपति की पदावधि
अनुच्छेद 57: पुनर्निर्वाचन के लिए पात्रता
अनुच्छेद 58: राष्ट्रपति निर्वाचित होने के लिए अर्हताएं
अनुच्छेद 59: राष्ट्रपति पद के लिए शर्ते
अनुच्छेद 60: राष्ट्रपति द्वारा शपथ या प्रतिज्ञान
अनुच्छेद 61: राष्ट्रपति पर महाभियोग चलाने की प्रक्रिया
अनुच्छेद 62: राष्ट्रपति के पद में रिक्ति को भरने के लिए निर्वाचन करने का समय और आकस्मिक रिक्ति को भरने के लिए निर्वाचित व्यक्ति की पदावधि
अनुच्छेद 63: भारत का उपराष्ट्रपति
अनुच्छेद 64: उपराष्ट्रपति का राज्यसभा का पदेन सभापति होना
अनुच्छेद 65: राष्ट्रपति के पद में आकस्मिक रिक्ति के दौरान या उसकी अनुपस्थिति में उपराष्ट्रपति का राष्ट्रपति के रूप में कार्य करना या उसके कृत्यों का निर्वहन
अनुच्छेद 66: उपराष्ट्रपति का निर्वाचन
अनुच्छेद 67: उपराष्ट्रपति की पदावधि
अनुच्छेद 68: उपराष्ट्रपति के पद में रिक्ति को भरने के लिए निर्वाचन करने का समय और आकस्मिक रिक्ति को भरने के लिए निर्वाचित व्यक्ति की पदावधि
अनुच्छेद 69: उपराष्ट्रपति द्वारा शपथ या प्रतिज्ञान
अनुच्छेद 70: अन्य आकस्मिकताओं में राष्ट्रपति के कृत्यों का निर्वहन
अनुच्छेद 71: राष्ट्रपति या उपराष्ट्रपति के निर्वाचन से संबंधित या संसक्त विषय
अनुच्छेद 72: क्षमा आदि की और कछ मामलों में दंडादेश के निलंबन, परिहार या लघुकरण की राष्ट्रपति की शक्ति
अनुच्छेद 73: संघ की कार्यपालिका शक्ति का विस्तार
मंत्रिपरिषद

अनुच्छेद 74: राष्ट्रपति की सहायता और सलाह देने के लिए मंत्रिपरिषद
अनुच्छेद 75: मंत्रियों के बारे में अन्य उपबंध
भारत का महान्यायवादी

अनुच्छेद 76: भारत का महान्यायवादी
सरकारी कार्य का संचालन

अनुच्छेद 77: भारत सरकार के कार्य का संचालन
अनुच्छेद 78: राष्ट्रपति की जानकारी आदि देने के संबंध में प्रधानमंत्री के कर्तव्य
अध्याय-2 संसद

साधारण

अनुच्छेद 79: संसद का गठन
अनुच्छेद 80: राज्य सभा की संरचना
अनुच्छेद 81: लोक सभा की संरचना
अनुच्छेद 82: प्रत्येक जनगणना के पश्चात् पुनः समायोजन
अनुच्छेद 83: संसद के सदनों की अवधि
अनुच्छेद 84: संसद की सदस्यता के लिए अर्हता
अनुच्छेद 85: संसद के सत्र, सत्रावसान और विघटन
अनुच्छेद 86: सदनों में अभिभाषण का और उनको संदेश भेजने का राष्ट्रपति का अधिकार
अनुच्छेद 87: राष्ट्रपति का विशेष अभिभाषण
अनुच्छेद 88: सदनों के बारे में मंत्रियों और महान्यायवादी के अधिकार
संसद के आधिकारी

अनुच्छेद 89: राज्य सभा का सभापति और उपसभापति
अनुच्छेद 90: उपसभापति का पद रिक्त होना, पदत्याग और पद से हटाया जाना
अनुच्छेद 91: सभापति के पद के कर्तव्यों का पालन करने या सभापति के रूप में कार्य करने की उपसभापति या अन्य व्यक्ति की शक्ति
अनुच्छेद 92: जब सभापति या उपसभापति को पद से हटाने का कोई संकल्प विचाराधीन है तब उसका पीठासीन न होना
अनुच्छेद 93: लोक सभा का अध्यक्ष और उपाध्यक्ष
अनुच्छेद 94: अध्यक्ष और उपाध्यक्ष का पद रिक्त होना, पद त्याग और पद से हटाया जाना
अनुच्छेद 95: अध्यक्ष के पद के कर्तव्यों का पालन करने या अध्यक्ष के रूप में कार्य करने की उपाध्यक्ष या अन्य व्यक्ति की शक्ति
अनुच्छेद 96: जब अध्यक्ष या उपाध्यक्ष की पद से हटाने का कोई संकल्प विचाराधीन है तब उसका पीठासीन न होना
अनुच्छेद 97: सभापति और उपसभापति तथा अध्यक्ष और उपाध्यक्ष के वेतन और भत्ते
अनुच्छेद 98: संसद का सचिवालय
कार्य संचालन

अनुच्छेद 99: सदस्यों द्वारा शपथ या प्रतिज्ञान
अनुच्छेद 100: सदनों में मतदान, रिक्तियों के होते हुए भी सदनों की कार्य करने की शक्ति और गणपूर्ति
सदस्यों की निरर्हताएं

अनुच्छेद 101: स्थानों का रिक्त होना
अनुच्छेद 102: सदस्यता के लिए निरर्हताएं
अनुच्छेद 103: सदस्यों की निरहर्ताओं से संबंधित प्रश्नों पर विनिश्चय
अनुच्छेद 104: अनुच्छेद 99 के अधीन शपथ लेने या प्रतिज्ञान करने से पहले या अर्हित न होते हुए या निरर्हित किए जाने पर बैठने और मत देने के लिए शास्ति
संसद और उसके सदस्यों की शक्तियां विशेषाधिकार और उन्मुक्तियां

अनुच्छेद 105: संसद के सदनों की तथा उनके सदस्यों और समितियों की शक्तियां, विशेषाधिकार आदि
अनुच्छेद 106: सदस्यों के वेतन और भत्ते
विधायी प्रक्रिया

अनुच्छेद 107: विधेयकों के पुनःस्थापन और पारित किए जाने के सम्बन्ध में उपबंध
अनुच्छेद 108: कुछ दशाओं में दोनों सदनों की संयुक्त बैठक
अनुच्छेद 109: धन विधेयकों के संबंध में विशेष प्रक्रिया
अनुच्छेद 110: धन विधेयक की परिभाषा
अनुच्छेद 111: विधेयकों पर अनुमति
वितीय विषयों की संबंध में प्रक्रिया

अनुच्छेद 112: वार्षिक वित्तीय विवरण
अनुच्छेद 113: संसद में प्राक्कलनों के संबंध में प्रक्रिया
अनुच्छेद 114: विनियोग विधेयक
अनुच्छेद 115: अनुपूरक, अतिरिक्त या अधिक अनुदान
अनुच्छेद 116: लेखानुदान, प्रत्ययानुदान और अपवादानुदान
अनुच्छेद 117: वित्त विधेयकों के बारे में विशेष उपबंध
साधारणतया प्रक्रिया

अनुच्छेद 118: प्रक्रिया के नियम
अनुच्छेद 119: संसद में वित्तीय कार्य संबंधी प्रक्रिया का विधि द्वारा विनियमन
अनुच्छेद 120: संसद में प्रयोग की जाने वाली भाषा
अनुच्छेद 121: संसद में चर्चा पर निर्बंधन
अनुच्छेद 122: न्यायालयों द्वारा संसद की कार्यवाहियों की जांच न किया जाना
अध्याय-3 राष्ट्रपति की विधायी शक्तियां

अनुच्छेद 123: संसद के विश्रांतिकाल में अध्यादेश प्रख्यापित करने की राष्ट्रपति की शक्ति
अध्याय-4 संघ की न्यायपालिका

अनुच्छेद 124: उच्चतम न्यायालय की स्थापना और गठन
अनुच्छेद 125: न्यायाधीशों के वेतन आदि
अनुच्छेद 126: कार्यकारी मुख्य न्यायमूर्ति की नियुक्ति
अनुच्छेद 127: तदर्थ न्यायाधीशों की नियुक्ति
अनुच्छेद 128: उच्चतम न्यायालय की बैठकों में सेवानिवृत्त न्यायाधीशों की उपस्थिति
अनुच्छेद 129: उच्चतम न्यायालय का अभिलेख न्यायालय होना
अनुच्छेद 130: उच्चतम न्यायालय का स्थान
अनुच्छेद 131: उच्चतम न्यायालय की आरंभिक अधिकारिता
अनुच्छेद 131क: (केंद्रीय विधियों की सांविधानिक वैधता से संबंधित प्रश्नों के बारे में उच्चतम न्यायालय की अनन्य अधिकारिता) 43वें संविधान संशोधन अधिनियम, 1977 की धारा 4 द्वारा निरसित
अनुच्छेद 132: कुछ मामलों में उच्च न्यायालयों से अपीलों में उच्चतम न्यायालय की अपीली अधिकारिता
अनुच्छेद 133: उच्च न्यायालयों से सिविल विषयों से संबंधित अपीलों में उच्चतम न्यायालय की अपीली अधिकारिता
अनुच्छेद 134: दांडिक विषयों में उच्चतम न्यायालय की अपीली अधिकारिता
अनुच्छेद 134क: उच्चतम न्यायालय में अपील के लिए प्रमाण-पत्र
अनुच्छेद 135: विद्यमान विधि के अधीन संघीय न्यायालय की अधिकारिता और शक्तियों का उच्चतम न्यायालय द्वारा प्रयोक्तव्य होना
अनुच्छेद 136: अपील के लिए उच्चतम न्यायालय की विशेष इजाजत
अनुच्छेद 137: निर्णयों या आदेशों का उच्चतम न्यायालय द्वारा पुनर्विलोकन
अनुच्छेद 138: उच्चतम न्यायालय की अधिकारिता में वृद्धि
अनुच्छेद 139: कुछ रिटें निकालने की शक्तियों का उच्चतम न्यायालय को प्रदत्त किया जाना
अनुच्छेद 139क: कुछ मामलों का अंतरण
अनुच्छेद 140: उच्चतम न्यायालय की आनुषंगिक शक्तियां
अनुच्छेद 141: उच्चतम न्यायालय द्वारा घोषित विधि का सभी न्यायालयों पर आबद्धकर होना
अनुच्छेद 142: उच्चतम न्यायालय की डिक्रियों और आदेशों के प्रवर्तन और प्रकटीकरण आदि के बारे में आदेश
अनुच्छेद 143: उच्चतम न्यायालय से परामर्श करने की राष्ट्रपति की शक्ति
अनुच्छेद 144: सिविल और न्यायिक प्राधिकारियों द्वारा उच्चतम न्यायालय की सहायता में कार्य किया जाना
अनुच्छेद 144क: (विधियों की सांविधानिक वैधता से संबंधित प्रश्नों के निपटारे के बारे में विशेष उपबंध) 43वें संविधान संशोधन अधिनियम, 1977 की धारा 5 द्वारा निरसित
अनुच्छेद 145: न्यायालय के नियम आदि
अनुच्छेद 146: उच्चतम न्यायालय के अधिकारी और सेवक तथा व्यय
अनुच्छेद 147: निर्वचन
अध्याय – 5 भारत का नियंत्रक-महालेखा परीक्षक

अनुच्छेद 148: भारत का नियंत्रक-महालेखा परीक्षक
अनुच्छेद 149: नियंत्रक-महालेखा परीक्षक के कर्तव्य और शक्तियां
अनुच्छेद 150: संघ के और राज्यों के लेखाओं का प्रारूप
अनुच्छेद 151: संपरीक्षा प्रतिवेदन
भाग-6 राज्य

अध्याय-1 साधारण

अनुच्छेद 152: परिभाषा
अध्याय-2 कार्यपालिका

राज्यपाल

अनुच्छेद 153: राज्यों के राज्यपाल
अनुच्छेद 154: राज्य की कार्यपालिका शक्ति
अनुच्छेद 155: राज्यपाल की नियुक्ति
अनुच्छेद 156: राज्यपाल की पदावधि
अनुच्छेद 157: राज्यपाल नियुक्त होने के लिए अर्हताएं
अनुच्छेद 158: राज्यपाल के पद के लिए शर्ते
अनुच्छेद 159: राज्यपाल द्वारा शपथ या प्रतिज्ञान
अनुच्छेद 160: कुछ आकस्मिकताओं में राज्यपाल के कृत्यों का निर्वहन
अनुच्छेद 161: क्षमा आदि की और कुछ मामलों में दंडादेश के निलंबन,परिहार या लघुकरण की राज्यपाल की शक्ति
अनुच्छेद 162: राज्य की कार्यपालिका शक्ति का विस्तार
मंत्रिपरिषद

अनुच्छेद 163: राज्यपाल की सहायता और सलाह देने के लिए मंत्रिपरिषद
अनुच्छेद 164: मंत्रियों के बारे में अन्य उपबंध
राज्य का महाधिवक्ता

अनुच्छेद 166: राज्य का महाधिवक्ता
सरकारी कार्य का संचालन

अनुच्छेद 166: राज्य की सरकार के कार्य का संचालन
अनुच्छेद 167: राज्यपाल को जानकारी देने आदि के संबंध में मुख्यमंत्री के कर्तव्य
अध्याय-3 राज्य का विधानमंडल

साधारण

अनुच्छेद 168: राज्यों के विधानमंडलों का गठन
अनुच्छेद 169: राज्यों में विधान परिषदों का उत्सादन या सृजन
अनुच्छेद 170: विधान सभाओं की संरचना
अनुच्छेद 171: विधान परिषदों की संरचना
अनुच्छेद 172: राज्यों के विधानमंडलों की अवधि
अनुच्छेद 173: राज्य के विधानमंडल की सदस्यता के लिए अर्हता
अनुच्छेद 174: राज्य केविधानमंडल के सत्र, सत्रावसान और विघटन
अनुच्छेद 175: सदन या सदनों में अभिभाषण का और उनको संदेश भेजने का राज्यपाल का अधिकार
अनुच्छेद 176: राज्यपाल का विशेष अभिभाषण
अनुच्छेद 177: सदनों के बारे में मंत्रियों और महाधिवक्ता के अधिकार
राज्य के विधानमंडल की अधिकारी

अनुच्छेद 178: विधान सभा का अध्यक्ष और उपाध्यक्ष
अनुच्छेद 179: अध्यक्ष और उपाध्यक्ष का पद रिक्त होना, पदत्याग और पद से हटाया जाना
अनुच्छेद 180: अध्यक्ष के पद के कर्तव्यों का पालन करने या अध्यक्ष के रूप में कार्य करने की उपाध्यक्ष या अन्य व्यक्ति की शक्ति
अनुच्छेद 181: जब अध्यक्ष या उपाध्यक्ष को पद से हटाने का कोई संकल्प विचाराधीन है तब उसका पीठासीन न होना
अनुच्छेद 182: विधान परिषद का सभापति और उपसभापति
अनुच्छेद 183: सभापति और उपसभापति का पद रिक्त होना, पदत्याग और पद से हटाया जाना
अनुच्छेद 184: सभापति के पद के कर्तव्यों का पालन करने या सभापति के रूप में कार्य करने की उपसभापति या अन्य व्यक्ति की शक्ति
अनुच्छेद 185: जब सभापति या उपसभापति को पद से हटाने का कोई संकल्प विचाराधीन है तब उसका पीठासीन न होना
अनुच्छेद 186: अध्यक्ष और उपाध्यक्ष तथा सभापति और उपसभापति के वेतन और भत्ते
अनुच्छेद 187: राज्य के विधानमंडल का सचिवालय
कार्य-संचालन

अनुच्छेद 188: सदस्यों का शपथ या प्रतिज्ञान
अनुच्छेद 189: सदनों में मतदान, रिक्तियों के होते हुए भी सदनों की कार्य करने की शक्ति और गणपूर्ति
सदस्यों की निरर्हताएं

अनुच्छेद 190: स्थानों का रिक्त होना
अनुच्छेद 191: सदस्यता के लिए निरर्हताएं
अनुच्छेद 192: सदस्यों की निरर्हताओं से संबंधित प्रश्नों पर विनिश्चय
अनुच्छेद 193: अनुच्छेद 188 के अधीन शपथ लेने या प्रतिज्ञान करने से पहले या अर्हित न होते हुए या निरर्हित किए जाने पर बैठने और मत देने के लिए शास्ति
राज्यों को विधानमंडलों और उनकी सदस्यों की शक्तियां विशेषाधिकार और उन्मुक्तियां

अनुच्छेद 194: विधानमंडलों के सदनों की तथा उनके सदस्यों और समितियों की शक्तियां, विशेषाधिकार, आदि
अनुच्छेद 195: सदस्यों के वेतन और भत्ते
विधायी प्रक्रिया

अनुच्छेद 196: विधेयकों के पुनःस्थापन और पारित किए जाने के संबंध में उपबंध
अनुच्छेद 197: धन विधेयकों से भिन्न विधेयकों के बारे में विधान परिषद की शक्तियीं पर निर्बंधन
अनुच्छेद 198: धन विधेयकों के संबंध में विशेष प्रक्रिया
अनुच्छेद 199: धन विधेयक की परिभाषा
अनुच्छेद 200: विधेयकों पर अनुमति
अनुच्छेद 201: विचार के लिए आरक्षित विधेयक
वित्तीय विषयों के संबंध में प्रक्रिया

अनुच्छेद 202: वार्षिक वित्तीय विवरण
अनुच्छेद 203: विधानमंडल में प्राक्कलनों के संबंध में प्रक्रिया
अनुच्छेद 204: विनियोग विधेयक
अनुच्छेद 205: अनुपूरक, अतिरिक्त या अधिक अनुदान
अनुच्छेद 206: लेखानुदान, प्रत्यानुदान, और अपवादानुदान
अनुच्छेद 207: वित्त विधेयकों के बारे में विशेष उपबंध
साधारणतया प्रक्रिया

अनुच्छेद 208: प्रक्रिया के नियम
अनुच्छेद 209: राज्य के विधानमंडल में वित्तीय कार्य संबंधी प्रक्रिया का विधि द्वारा विनियमन
अनुच्छेद 210: विधानमंडल में प्रयोग की जाने वाली भाषा
अनुच्छेद 211: विधानमंडल में चर्चा पर निर्बंधन
अनुच्छेद 212: न्यायालयों द्वारा विधानमंडल की कार्यवाहियोंकी जांच न किया जाना
अध्याय-4 राज्यपाल की विधायी शक्ति

अनुच्छेद 213: विधानमंडल के विश्रांतिकाल में अध्यादेश प्रख्यापित करने की राज्यपाल की शक्ति
अध्याय-5 राज्यों के उच्च न्यायालय

अनुच्छेद 214: राज्यों के लिए उच्च न्यायालय
अनुच्छेद 215: उच्च न्यायालयों का अभिलेख न्यायालय होना
अनुच्छेद 216: उच्च न्यायालयों का गठन
अनुच्छेद 217: उच्च न्यायालय के न्यायाधीश की नियुक्ति और उसके पद की शर्तें
अनुच्छेद 218: उच्चतम न्यायालय से संबंधित कुछ उपबंध का उच्च न्यायालयों को लागू होना
अनुच्छेद 219: उच्च न्यायालयों के न्यायाधीशों द्वारा शपथ या प्रतिज्ञान
अनुच्छेद 220: स्थायी न्यायधीश रहने के पश्चात् विधि-व्यवसाय पर निर्बंधन
अनुच्छेद 221: न्यायाधीशों के वेतन आदि
अनुच्छेद 222: किसी न्यायाधीश का एक उच्च न्यायालय से दूसरे उच्च न्यायालय को अंतरण
अनुच्छेद 223: कार्यकारी मुख्य न्यायमूर्ति की नियुक्ति
अनुच्छेद 224: अपर और कार्यकारी न्यायाधीशों की नियुक्ति
अनुच्छेद 224कः उच्च न्यायालयों की बैठकों में सेवानिवृत्त न्यायाधीशों की नियुक्ति
अनुच्छेद 225: विद्यमान उच्च न्यायालयों की अधिकारिता
अनुच्छेद 226: कुछ रिट निकालने की उच्च न्यायालय की शक्ति
अनुच्छेद 226कः (अनुच्छेद 226 के अधीन कार्यवाहियों में केंद्रीय विधियों की सांविधानिक वैधता पर विचार न किया जाना) 43वें संविधान संशोधन अधिनियम, 1977 की धारा 8 द्वारा निरसित
अनुच्छेद 227: सभी न्यायालयों के अधीक्षण की उच्च न्यायालय की शक्ति
अनुच्छेद 228: कुछ मामलों का उच्च न्यायालय को अंतरण
अनुच्छेद 228क: निरसित
अनुच्छेद 229: उच्च न्यायालयों के अधिकारी और सेवक तथा व्यय
अनुच्छेद 230: उच्च न्यायालयों के अधिकारिता का संघ राज्यक्षेत्रों पर विस्तार
अनुच्छेद 231: दो या अधिक राज्यों के लिए एक ही उच्च न्यायालय की स्थापना
अध्याय-6 अधीनस्थ न्यायालय

अनुच्छेद 233: जिला न्यायाधीशों की नियुक्ति
अनुच्छेद 233कः कुछ जिला न्यायाधीशों की नियुक्तियोंका और उनके द्वारा किए गए निर्णयों आदि का विधिमान्यकरण
अनुच्छेद 234: न्यायिक सेवा में जिला न्यायाधीशों से भिन्न व्यक्तियों की भतीं
अनुच्छेद 235: अधीनस्थ न्यायालयों पर नियंत्रण
अनुच्छेद 236: निर्वचन
अनुच्छेद 237: कुछ वर्ग या वर्गों के मजिस्ट्रेटों पर इस अध्याय के उपबंधों का लागू होना
भाग – 7

अनुच्छेद 238: निरसित
भाग – 8 संघ राज्य क्षेत्र

अनुच्छेद 239: संघ राज्य क्षेत्रों का प्रशासन
अनुच्छेद 239क: कुछ संघ राज्य क्षेत्रों के लिए स्थानीय विधानमंडलों या मंत्रिपरिशादों का या दोनों का सृजन
अनुच्छेद 239कक: दिल्ली के सम्बन्ध में विशेष उपबंध
अनुच्छेद 239कख: सांविधानिक तंत्र विफ़ल हो जाने की दशा में उपबंध
अनुच्छेद 239ख: विधानमंडल के विश्रांति कल में अध्यादेश प्रख्यापित करने की प्रशासनिक शक्ति
अनुच्छेद 240: कुछ संघ राज्यक्षेत्रों के लिए विनियम बनाने की राष्ट्रपति की शक्ति
अनुच्छेद 241: संघ राज्यक्षेत्रों के लिए उच्च न्यायालय
अनुच्छेद 242: सातवे संविधान संशोधन अधिनियम, 1956 की धारा 29 और अनुसूची द्वारा निरसित
भाग – 9 पंचायतें

अनुच्छेद 243: परिभाषाएं
अनुच्छेद 243क: ग्राम सभा की शक्ति
अनुच्छेद 243खः पंचायतों का गठन
अनुच्छेद 243गः पंचायतों की संरचना
अनुच्छेद 243घः स्थानों का आरक्षण
अनुच्छेद 243ङः पंचायतों की अवधि, आदि
अनुच्छेद 243चः सदस्यता के लिए निरर्हताएं
अनुच्छेद 243छ: पंचायतों की शक्तियां, प्राधिकार और उत्तरदायित्व
अनुच्छेद 243ज: पंचायतों द्वारा कर अधिरोपित करने की शक्तियां और उनकी निधियां
अनुच्छेद 243झः वित्तीय स्थिति के पुनर्विलोकन के लिए वित्त आयोग का गठन
अनुच्छेद 248ञः पंचायतों के लेखाओं की संपरीक्षा
अनुच्छेद 243टः पंचायतों के लिए निर्वाचन
अनुच्छेद 243ठः संघ राज्य क्षेत्रों पर लागू होना
अनुच्छेद 243ङः इस भाग का कतिपय क्षेत्रों पर लागू न होना
अनुच्छेद 243ढः विद्यमान विधियों और पंचायतों का बना रहना
अनुच्छेद 243णः निर्वाचन संबंधी मामलों में न्यायालयों के हस्तक्षेप का वर्जन
भाग – 9 क नगरपालिकाएं

अनुच्छेद 243तः परिभाषाएं
अनुच्छेद 243थः नगरपालिकाओं का गठन
अनुच्छेद 243दः नगरपालिकाओं की संरचना
अनुच्छेद 243धः वार्ड समितियों, आदि का गठन और संरचना
अनुच्छेद 243नः स्थानों का आरक्षण
अनुच्छेद 243पः नगरपालिकाओं की अवधि, आदि
अनुच्छेद 243फः सदस्यता के लिए निरर्हताएं या मंत्रिपरिषदों का या दोनों का सृजन
अनुच्छेद 243बः नगरपालिकाओं, आदि की शक्तियां, प्राधिकार अनुच्छेद
अनुच्छेद 243भः नगरपालिकाओं द्वारा कर अधिरोपित करने की शक्ति और उनकी निधियां
अनुच्छेद 243मः वित्त आयोग
अनुच्छेद 243यः नगरपालिकाओं के लेखाओं की संपरीक्षा
अनुच्छेद 243यकः नगरपालिकाओं के लिए निर्वाचन
अनुच्छेद 243यखः संघ राज्य क्षेत्रों पर लागू होना
अनुच्छेद 243यगः इस भाग का कतिपय क्षेत्रों पर लागू न होना
अनुच्छेद 243यघः जिला योजना के लिए समिति
अनुच्छेद 243यङः महानगर योजना के लिए समिति
अनुच्छेद 243यचः विद्यमान विधियों और नगरपालिकाओं का बना रहना
अनुच्छेद 243यछः निर्वाचन संबंधी मामलों में न्यायालयों के हस्तक्षेप का वर्जन
भाग-9 ख सहकारी समितियां

अनुच्छेद 243 यजः परिभाषाएं
अनुच्छेद 243 यझः सहकारी समितियों का समावेशन
अनुच्छेद 243 यञः बोर्ड के सदस्यों एवं इसके पदाधिकारियों की संख्या एवं पदावधि
अनुच्छेद 243 यटः बोर्ड के सदस्यों का चुनाव
अनुच्छेद 243 यठः बोर्ड एवं अंतरिम प्रबंधन का निलम्बन
अनुच्छेद 243 यडः सहकारी समितियों के लेखाओं का अंकेक्षण
अनुच्छेद 243 यठः जनरल बॉडी बैठक का आयोजन
अनुच्छेद 243 यणः सूचना प्राप्त करने का सदस्य का अधिकार
अनुच्छेद 243 यतः रिटर्न फाइल करना
अनुच्छेद 243 यथः अपराध एवं दंड
अनुच्छेद 243 यदः बहु-राज्य सहकारी समितियों पर अनुप्रयोग
अनुच्छेद 243 यधः संघ शासित प्रदेशों पर अनुप्रयोग
अनुच्छेद 243 यनः वर्तमान विधि की निरंतरता
भाग-10 अनुसूचित और जनजाति क्षेत्र

अनुच्छेद 244: अनुसूचित क्षेत्रों और जनजाति क्षेत्रों का प्रशासन
अनुच्छेद 244कः असोम के कुछ जनजाति क्षेत्रों को समाविष्ट करने वाला एक स्वशासी राज्य बनाना और उसके लिए स्थानीय विधानमंडल या मंत्रिपरिषद का या दोनों का सृजन
भाग-11 संघ और राज्यों के बीच सम्बन्ध

अध्याय-1 विधायी संबंध

विधायी शक्तियों का वितरण

अनुच्छेद 245: संसद द्वारा और राज्यों के विधान मंडल द्वारा बनाई गई विधियों का विस्तार
अनुच्छेद 246: संसद द्वारा और राज्यों के विधानमंडलों द्वारा बनाई गई विधियों की विषय-वस्तु
अनुच्छेद 247: कुछ अतिरिक्त न्यायालयों की स्थापना का उपबंध करने की संसद की शक्ति
अनुच्छेद 248: अवशिष्ट विधायी शक्तियां
अनुच्छेद 249: राज्य सूची के विषय के संबंध में राष्ट्रीय हित में विधि बनाने की संसद की शक्ति
अनुच्छेद 250: यदि आपात की उद्घोषणा प्रवर्तन में हो तो राज्य सूची के विषय के संबंध में विधि बनाने की संसद की शक्ति
अनुच्छेद 251: संसद द्वारा अनुच्छेद 249 और अनुच्छेद 250 के अधीन बनायी गयी विधियों और राज्यों के विधानमंडलों द्वारा बनाई गई विधियों में असंगति
अनुच्छेद 252: दो या अधिक राज्यों के लिए उनकी सहमति से विधि बनाने की संसद की शक्ति और ऐसी विधि का किसी अन्य राज्य द्वारा अंगीकार किया जाना
अनुच्छेद 253: अंतरराष्ट्रीय करारों को प्रभावी करने के लिए विधान
अनुच्छेद 254: संसद द्वारा बनायी गयी विधियों और राज्यों के विधानमंडलों द्वारा बनाई गई विधियों में असंगति
अनुच्छेद 255: सिफारिशों और पूर्व मंजूरी के बारे में अपेक्षाओं को केवल प्रक्रिया के विषय मानना
अध्याय-2 प्रशासनिक संबंध

साधारण

अनुच्छेद 256: राज्यों और संघ की बाध्यता
अनुच्छेद 257: कुछ दशाओं में राज्यों पर संघ का नियंत्रण
अनुच्छेद 257क: (संघ के सशस्त्र बलों या अन्य बलों के अभिनियोजन द्वारा राज्यों की सहायता) 44वें संविधान संशोधन अधिनियम, 1978की धारा 38 द्वारा निरसित
अनुच्छेद 258: कुछ दशाओं में राज्यों को शक्ति प्रदान करने आदि की संघ की शक्ति
अनुच्छेद 258क: संघ की कृत्य सौंपने की राज्यों की शक्ति
अनुच्छेद 259: (पहली अनुसूची के भाग ख के राज्यों के सशस्त्र बल) सातवँ संविधान संशोधन अधिनियम, 1956 की धारा 29 और अनुसूची द्वारा निरसित
अनुच्छेद 260: भारत के बाहर के राज्यक्षेत्रों के संबंध में संघ की अधिकारिता
अनुच्छेद 261: सार्वजनिक कार्य, अभिलेख और न्यायिक कार्यवाहियां
अनुच्छेद 262: जल संबंधी विवाद अंतरराज्यीय नदियों या नदी-दूनों के जल संबंधी विवादों का न्यायनिर्णयन
राज्यों की बीच समन्वय

अनुच्छेद 263: अंतरराज्यीय परिषद के संबंध में उपबंध
भाग-12 वित्त, संपत्ति, संविदाएं और वाद

अध्याय-1 वित्त

साधारण

अनुच्छेद 264: निर्वचन
अनुच्छेद 265: विधि के प्राधिकार के बिना करों का अधिरोपण न किया जाना
अनुच्छेद 266: भारत और राज्यों की संचित निधियां और लोक लेखे
अनुच्छेद 267: आकस्मिक निधि
संघ और राज्यों के बीच राजस्व का वितरण

अनुच्छेद 268: संघ द्वारा उद्गृहीत किए जाने वाले किंतु राज्यों द्वारा संगृहीत और विनियोजित किए जाने वाले शुल्क
अनुच्छेद 268A: संघ द्वारा उद्गृहीत और संघ व राज्यों द्वारा द्वारा संगृहीत एवं विनियोजित किया जाने वाला सेवा कर
अनुच्छेद 269: संघ द्वारा उद्गृहीत और संगृहीत किंतु राज्यों को सोंपे जाने वाले कर
अनुच्छेद 270: संघ द्वारा उद्गृहीत और संगृहीत तथा संघ और राज्यों के बीच वितरित किए जाने वाले कर
अनुच्छेद 271: कुछ शुल्कों और करों पर संघ के प्रयोजनों के लिए अधिभार
अनुच्छेद 272: निरस्त
अनुच्छेद 273: जूट पर और जूट उत्पादों पर निर्यात शुल्क के स्थान पर अनुदान
अनुच्छेद 274: ऐसे कराधान पर जिसमें राज्य हितबद्ध है, प्रभाव डालने वाले विधेयकों के लिए राष्ट्रपति की पूर्व सिफारिश की अपेक्षा
अनुच्छेद 275: कुछ राज्यों को संघ से अनुदान
अनुच्छेद 276: वृत्तियों, व्यापारों, आजीविकाओं और नियोजन पर कर
अनुच्छेद 277: व्यावृति
अनुच्छेद 278: (कुछ वित्तीय विषयों के संबंध में पहली अनुसूची के भाग ख के राज्यों से करार) सातवें संविधान संशोधन अधिनियम, 1956 की धारा 29 और अनुसूची द्वारा निरसित
अनुच्छेद 279: “शुद्ध आगम” आदि की गणना
अनुच्छेद 280: वित आयोग
अनुच्छेद 281: वित्त आयोग की सिफारिशें
प्रकीर्ण वित्तीय उपबंध

अनुच्छेद 282: संघ या राज्य द्वारा अपने राजस्व से किए जाने वाले व्यय
अनुच्छेद 283: संचित निधियों, आकस्मिकताओं निधियों और लोक लेखाओं में जमा धनराशियों की अभिरक्षा आदि।
अनुच्छेद 284: लोक सेवकों और न्यायालयों द्वारा प्राप्त धनराशियों की अभिरक्षा
अनुच्छेद 285: संघ की संपत्ति को राज्य के कराधान से छूट
अनुच्छेद 286: माल के क्रय या विक्रय पर कर के अधिरोपण के बारे में निर्बंधन
अनुच्छेद 287: विद्युत पर करों से छूट
अनुच्छेद 288: जल या विद्युत के संबंध में राज्यों द्वारा कराधान से कुछ दशाओं में छूट
अनुच्छेद 289: राज्यों की संपत्ति और आय को संघ के कराधान से छूट
अनुच्छेद 290: कुछ व्ययों और पेंशनों के संबंध में समायोजन
अनुच्छेद 290कः कुछ देवस्वम् निधियों को वार्षिक संदाय
अनुच्छेद 291: (शासकों की निजि थैली की राशि)26वें संविधान संशोधन अधिनियम, 1971 की धारा 2 द्वारा निरसित अध्याय-2 उधार लेना
अनुच्छेद 292: भारत सरकार द्वारा उधार लेना
अनुच्छेद 293: राज्यों द्वारा उधार लेना
अध्याय-3 संपत्ति, संविदाएं, अधिकार, दायित्व, बाध्यताएं और वाद

अनुच्छेद 294: कुछ दशाओं में संपति, आस्तियों, अधिकारों, दायित्वों और बाध्यताओं का उत्तराधिकार
अनुच्छेद 295: अन्य दशाओं में संपति, आस्तियों, अधिकारों, दायित्वों और बाध्यताओं का उत्तराधिकार
अनुच्छेद 296: राजगामी या व्यपगत या स्वामीविहीन होने से प्रोद्भूत संपत्ति
अनुच्छेद 297: राज्यक्षेत्रीय सागर-खंड या महाद्वीपीय मग्नतट भूमि में स्थित मूल्यवान चीजों और अनन्य आर्थिक क्षेत्र के संपत्ति स्रोतों का संघ में निहित होना
अनुच्छेद 298: व्यापार करने आदि की शक्ति
अनुच्छेद 299: संविदाएं
अनुच्छेद 300: वाद और कार्यवाहियां
अध्याय-4 संपत्ति का अधिकार

अनुच्छेद 300कः विधि के प्राधिकार के बिना व्यक्तियों को संपत्ति से वंचित न किया जाना
भाग – 13 भारत के राज्यक्षेत्र के भीतर व्यापार, वाणिज्य और सभागम

अनुच्छेद 301: व्यापार, वाणिज्य और सभागम की स्वतंत्रता
अनुच्छेद 302: व्यापार, वाणिज्य और सभागम पर निर्बंधन अधिरोपित करने की संसद की शक्ति
अनुच्छेद 303: व्यापार और वाणिज्य के संबंध में संघ और राज्यों की विधायी शक्तियों पर निर्बंधन
अनुच्छेद 304: राज्यों के बीच व्यापार,वाणिज्य और सभागम पर निर्बंधन
अनुच्छेद 305: विद्यमान विधियों और राज्य के एकाधिकार का उपबंध करने वाली विधियों की व्यावृति
अनुच्छेद 306: (पहली अनुसूची के भाग-ख के कुछ राज्यों की व्यापार और वाणिज्य पर निर्बंधनों के अधिरोपण की शक्ति)सातवँ संविधान संशोधन अधिनियम, 1956 की धारा 29 और अनुसूची द्वारा निरसित
अनुच्छेद 307: अनुच्छेद 301 से अनुच्छेद 304 के प्रयोजनों को कार्यान्वित करने के लिए प्राधिकारी की नियुक्ति
भाग-14 संघ और राज्यों के अधीन सेवाएं

अध्याय-1 सेवाएं

अनुच्छेद 308: निर्वचन
अनुच्छेद 309: संघ या राज्य की सेवा करने वाले व्यक्तियों की भर्ती और सेवा की शर्ते
अनुच्छेद 310: संघ या राज्य की सेवा करने वाले व्यक्तियों की पदावधि
अनुच्छेद 311: संघ या राज्य के अधीन सिविल हैसियत में नियोजित व्यक्तियों का पदच्युत किया जाना,पद से हटाया जाना या पंक्ति में अवनत किया जाना
अनुच्छेद 312: अखिल भारतीय सेवाएं
अनुच्छेद 312कः कुछ सेवाओं के अधिकारियों की सेवा की शर्तो में परिवर्तन करने या उन्हें प्रतिसंहृत करने की संसद की शक्ति
अनुच्छेद 313: संक्रमणकालीन उपबंध
अनुच्छेद 314: (कुछ सेवाओं के विद्यमान अधिकारियों के संरक्षण के लिए उपबंध) संविधान के अट्टाइसवें संशोधन अधिनियम, 1972 की धारा 8 द्वारा निरसित
अध्याय-2 लोक सेवा आयोग

अनुच्छेद 315: संघ और राज्यों के लिए लोक सेवा आयोग
अनुच्छेद 316: सदस्यों की नियुक्ति और पदावधि
अनुच्छेद 317: लोक सेवा आयोग के किसी सदस्य का हटाया जाना और निलंबित किया जाना
अनुच्छेद 318: आयोग के सदस्यों और कर्मचारीवृंद की सेवा की शर्तों के बारे में विनियम बनाने की शक्ति
अनुच्छेद 319: आयोग के सदस्यों द्वारा ऐसे सदस्य न रहने पर पद धारण करने के संबंध में प्रतिषेध
अनुच्छेद 320: लोक सेवा आयोगों के कृत्य
अनुच्छेद 321: लोक सेवा आयोगों के कृत्यों का विस्तार करने की शक्ति
अनुच्छेद 322: लोक सेवा आयोगों के व्यय
अनुच्छेद 323: लोक सेवा आयोगों के प्रतिवेदन
भाग-14 क अधिकरण

अनुच्छेद 323कः प्रशासनिक अधिकरण
अनुच्छेद 323खः अन्य विषयों के लिए अधिकरण
भाग – 15 निर्वाचन

अनुच्छेद 324: निर्वाचनों के अधीक्षण, निदेशन और नियंत्रण का निर्वाचन आयोग में निहित होना
अनुच्छेद 325: धर्म, मूलवंश, जाति या लिंग के आधार पर किसी व्यक्तिका निर्वाचक-नामावली में सम्मिलित किए जाने के लिए अपात्र न होना और उसके द्वारा किसी विशेष निर्वाचक-नामावली में सम्मिलित किए जाने का दावा न किया जाना
अनुच्छेद 326: लोक सभा और राज्यों की विधान सभाओं के लिए निर्वाचनों का वयस्क मताधिकार के आधार पर होना
अनुच्छेद 327: विधानमंडलों के लिए निर्वाचनों के सम्बन्ध में उपबंध करने की संसद की शक्ति
अनुच्छेद 328: किसी राज्य के विधानमंडल के लिए निर्वाचनों के संबंध में उपबंध करने की उस विधानमंडल की शक्ति
अनुच्छेद 329: निर्वाचन संबंधी मामलों में न्यायालयों के हस्तक्षेप का वर्जन
अनुच्छेद 329क: (प्रधानमंत्री और अध्यक्ष के मामले में संसद के लिए निर्वाचनों के बारे में विशेष उपबंध) 44वें संविधान संशोधन अधिनियम, 1978 की धारा 86 द्वारा निरसित
भाग-16 कुछ वर्गों के संबंध में विशेष उपबंध

अनुच्छेद 330: लोकसभा में अनुसूचित जातियों और अनुसूचित जनजातियों के लिए स्थानों का आरक्षण
अनुच्छेद 331: लोकसभा में आंग्ल-भारतीय समुदाय का प्रतिनिधित्व
अनुच्छेद 332: राज्यों की विधान सभाओं में अनुसूचित जातियों का आरक्षण
अनुच्छेद 333: राज्यों की विधानसभाओं में आंग्ल-भारतीय समुदाय का प्रतिनिधित्व
अनुच्छेद 334: स्थानों के आरक्षण और विशेष प्रतिनिधित्व का (पचास वर्ष) के पश्चात् न रहना
अनुच्छेद 335: सेवाओं और पदों के लिए अनुसूचित जातियों
अनुच्छेद 336: कुछ सेवाओं में आंग्ल-भारतीय समुदाय के लिए विशेष उपबंध
अनुच्छेद 337: आंग्ल-भारतीय समुदाय के फायदे के लिए शैक्षिक अनुदान के लिए विशेष उपबंध
अनुच्छेद 338: राष्ट्रीय अनुसूचित जाति आयोग
अनुच्छेद 338: राष्ट्रीय अनुसूचित जनजाति आयोग
अनुच्छेद 339: अनुसूचित क्षेत्रों के प्रशासन और अनुसूचित जनजातियों के कल्याण के बारे में संघ का नियंत्रण
अनुच्छेद 340: पिछड़े वर्गों की दशाओं के अन्वेषण के लिए आयोग की नियुक्ति
अनुच्छेद 341: अनुसूचित जातियां
अनुच्छेद 342: अनुसूचित जनजातियां
भाग – 17 राजभाषा

अध्याय-1 संघ की भाषा

अनुच्छेद 343: संघ की राजभाषा
अनुच्छेद 344: राजभाषा के संबंध में आयोग और संसद की समिति
अध्याय-2 प्रादेशिक भाषाएं

अनुच्छेद 345: राज्य की राजभाषा या राजभाषाएं
अनुच्छेद 346: एक राज्य और दूसरे राज्य के बीच या किसी राज्य और संघ के बीच पत्रादि की राजभाषा
अनुच्छेद 347: किसी राज्य की जनसंख्या के किसी अनुभाग द्वारा बोली जाने वाली भाषा के संबंध में विशेष उपबंध
अध्याय-8 उच्चतम न्यायालय, उच्च न्यायालयों आदि की भाषा

अनुच्छेद 348: उच्चतम न्यायालय और उच्च न्यायालयों में और अधिनियमों, विधेयकों आदि के लिए प्रयोग की जाने वाली भाषा
अनुच्छेद 349: भाषा से संबंधित कुछ विधियां अधिनियमित करने के लिए विशेष प्रक्रिया
अध्याय-4 विशेष निदेश

अनुच्छेद 350: व्यथा के निवारण के लिए अभ्यावेदन में प्रयोग की जाने वाली भाषा
अनुच्छेद 350क: प्राथमिक स्तर पर मातृभाषा में शिक्षा की सुविधा
अनुच्छेद 350खः भाषाई अल्पसंख्यक-वर्गों के लिए विशेष अधिकारी
अनुच्छेद 351: हिंदी भाषा के विकास के लिए निदेश
भाग-18 आपात उपबंध

अनुच्छेद 352: आपात की उद्घोषणा
अनुच्छेद 353: आपात की उद्घोषणा का प्रभाव
अनुच्छेद 354: जब आपात की उद्घोषणा प्रवर्तन में है तबराजस्वों के वितरण सम्बन्धी उपबंधों का लागु होना।
अनुच्छेद 355: बाह्य आक्रमण और आंतरिक अशांति से राज्य की संरक्षा करने का संघ का कर्तव्य
अनुच्छेद 356: राज्यों में सांविधानिक तंत्र के विफल हो जाने की दशा में उपबंध
अनुच्छेद 357: अनुच्छेद 356 के अधीन की गई उद्घोषणा के अधीन विधायी शक्तियों का प्रयोग
अनुच्छेद 358: आपात के दौरान अनुच्छेद 19 के उपबंधों का निलंबन
अनुच्छेद 359: आपात के दौरान भाग 3 द्वारा प्रदत्त अधिकारों के प्रवर्तन का निलंबन
अनुच्छेद 359क: (इस भाग का पंजाब राज्य को लागू होना) 63वें संविधान संशोधन अधिनियम, 1989 की धारा 3 द्वारा निरसित
अनुच्छेद 360: वित्तीय आपात के बारे में उपबंध
भाग-19 प्रकीर्ण

अनुच्छेद 361:  राष्ट्रपति और राज्यपालों और राजप्रमुखों का संरक्षण
अनुच्छेद 361कः संसद और राज्य विधान मंडलों की कार्यवाहियों के प्रकाशन का संरक्षण
अनुच्छेद 362: (देशी राज्यों के शासकों के अधिकार और विशेषाधिकार)26वं संविधान संशोधन अधिनियम, 1971 की धारा 2 द्वारा निरसित
अनुच्छेद 363: कुछ संधियों, करारों आदि से उत्पन्न विवादों में न्यायालयों के हस्तक्षेप का वर्जन
अनुच्छेद 363कः देशी राज्यों के शासकों को दी गई मान्यता की समाप्ति और निजी थैलियों का अंत
अनुच्छेद 364: महापत्तनों और विमान क्षेत्रों के बारे में विशेष उपबंध
अनुच्छेद 365: संघ द्वारा दिए गए निदेशों का अनुपालन करने में या उनकी प्रभावी करने में असफलता का प्रभाव
अनुच्छेद 366: परिभाषाएं
अनुच्छेद 367: निर्वचन
भाग-20 संविधान का संशोधन

अनुच्छेद 368: संविधान का संशोधन करने की संसद की शक्ति और उसके लिए प्रक्रिया
भाग-21 अस्थायी, संक्रमणकालीन और विशेष उपबंध

अनुच्छेद 369: राज्यसूची के कुछ विषयों के संबंध में विधि बनाने की संसद की इस प्रकार अस्थायी शक्ति मानो वे समवर्ती सूची के विषय हो।
अनुच्छेद 370: जम्मू-कश्मीर राज्य के संबंध में अस्थायी उपबंध
अनुच्छेद 371: महाराष्ट्र और गुजरात राज्यों के संबंध में विशेष उपबंध
अनुच्छेद 371कः नागालैंड राज्य के संबंध में विशेष उपबंध
अनुच्छेद 371खः असम राज्य के संबंध में विशेष उपबंध
अनुच्छेद 371गः मणिपुर राज्य के संबंध में विशेष उपबंध
अनुच्छेद 371घः आंध्र प्रदेश राज्य के संबंध में विशेष उपबंध
अनुच्छेद 371ङः आंध्र प्रदेश में केंद्रीय विश्वविद्यालय की स्थापना
अनुच्छेद 371चः सिक्किम राज्य के संबंध में विशेष उपबंध
अनुच्छेद 371छः मिजोरम राज्य के संबंध में विशेष उपबंध
अनुच्छेद 371जः अरुणाचल प्रदेश राज्य के संबंध में विशेष उपबंध
अनुच्छेद 371झः गोवा राज्य के संबंध में विशेष उपबंध
अनुच्छेद 372: विद्यमान विधियों का प्रवृत्त बने रहना और उनका अनुकूलन
अनुच्छेद 372कः विधियों का अनुकूलन करने की राष्ट्रपति की शक्ति
अनुच्छेद 373: निवारक निरोध में रखे गए व्यक्तियों के संबंध में कुछ दशाओं में आदेश करने की राष्ट्रपति की शक्ति
अनुच्छेद 374: संघीय न्यायालय के न्यायाधीशों और संघीय न्यायालय में या सपरिषद हिज मजेस्ट्री के समक्ष लंबित कार्यवाहियों के बारे में उपबंध
अनुच्छेद 375: संविधान के उपबंधों के अधीन रहते हुए न्यायालयों, प्राधिकारियों और अधिकारियों का कृत्य करते रहना
अनुच्छेद 376: उच्च न्यायालयों के न्यायाधीशों के बारे में उपबंध
अनुच्छेद 377: भारत के नियंत्रक-महालेखा परीक्षक के बारे में उपबंध
अनुच्छेद 378: लोक सेवा आयोग के बारे में उपबंध
अनुच्छेद 378क: आंध्र प्रदेश विधान सभा की अवधि के बारे में विशेष उपबंध
अनुच्छेद 379-391: सातवें संविधान संशोधन अधिनियम, 1956 की धारा 29 और अनुसूची द्वारा निरसित
अनुच्छेद 392: कठिनाइयों को दूर करने की राष्ट्रपति की शक्ति
भाग-22 नाम, प्रारंभ, हिंदी में प्राधिकृत पाठ और निरसन

अनुच्छेद 393: संक्षिप्त नाम
अनुच्छेद 394: प्रारंभ
अनुच्छेद 394कः हिन्दी भाषा में प्राधिकृत पाठ
अनुच्छेद 395: निरसन
अनुसूचियां 

पहली अनुसूची

राज्य
संघ राज्यक्षेत्र
दूसरी अनुसूची

भाग क: राष्ट्रपति और राज्यों के राज्यपालों के बारे में उपबंध
भाग ख: निरसित
भाग ग: लोक सभा के अध्यक्ष और उपाध्यक्ष के तथा राज्य सभा के सभापति और उप-सभापति के तथा राज्य की विधान सभा के अध्यक्ष और उपाध्यक्ष के तथा विधानपरिषद के सभापति और उपसभापति के बारे में उपबंध
भाग घ: उच्चतम न्यायालय और उच्च न्यायालयों के न्यायाधीशों के बारे में उपबंध
भाग ड: भारत के नियंत्रक-महालेखा परीक्षक के बारे में उपबंध
तीसरी अनुसूची: शपथ या प्रतिज्ञान के प्रारूप

चौथी अनुसूची: राज्य सभा में स्थानों का आवंटन

पांचवीं अनुसूची: अनुसूचित क्षेत्रों और अनुसूचित जनजातियों के प्रशासन और नियंत्रण के बारे में उपबंध

भाग क: निर्वचन, अनुसूचित क्षेत्रों में किसी राज्य की कार्यपालिका शक्ति, अनुसूचित क्षेत्रों के संबंध में राष्ट्रपति को राज्यपाल द्वारा प्रतिवेदन
भाग खः अनुसूचित क्षेत्रों और अनुसूचित जनजातियों का प्रशासन और नियंत्रण, जनजाति सलाहकार परिषद, अनुसूचित क्षेत्रों को लागू विधि
भाग गः अनुसूचित क्षेत्र
भाग घ: अनुसूची का संशोधन
छठी अनुसूचीः असहम, मेघालय त्रिपुरा और मिजोरम राज्यों के जनजाति क्षेत्रों के प्रशासन के बारे में उपबंध

सातवीं अनुसूचीः

सूची-1–संघ सूची
सूची-2-राज्य सूची
सूची-3-समवर्ती
आठवीं अनुसूची: भाषाएं

नवीं अनुसूची: कुछ अधिनियमों और विनियमों का विधिमान्यकरण

दसवीं अनुसूची: दल परिवर्तन के आधार पर निरर्हता के बारे में उपबंध

ग्यारहवीं अनुसूची: पंचायतों की शक्तियां, प्राधिकार तथा उत्तरदायित्व

बारहवीं अनुसूची: नगरपालिकाओं की शक्तियां, प्राधिकार तथा उत्तरदायित्व
प्रकीर्ण वित्तीय उपबंध

अनुच्छेद 282: संघ या राज्य द्वारा अपने राजस्व से किए जाने वाले व्यय
अनुच्छेद 283: संचित निधियों, आकस्मिकताओं निधियों और लोक लेखाओं में जमा धनराशियों की अभिरक्षा आदि।
अनुच्छेद 284: लोक सेवकों और न्यायालयों द्वारा प्राप्त धनराशियों की अभिरक्षा
अनुच्छेद 285: संघ की संपत्ति को राज्य के कराधान से छूट
अनुच्छेद 286: माल के क्रय या विक्रय पर कर के अधिरोपण के बारे में निर्बंधन
अनुच्छेद 287: विद्युत पर करों से छूट
अनुच्छेद 288: जल या विद्युत के संबंध में राज्यों द्वारा कराधान से कुछ दशाओं में छूट
अनुच्छेद 289: राज्यों की संपत्ति और आय को संघ के कराधान से छूट
अनुच्छेद 290: कुछ व्ययों और पेंशनों के संबंध में समायोजन
अनुच्छेद 290कः कुछ देवस्वम् निधियों को वार्षिक संदाय
अनुच्छेद 291: (शासकों की निजि थैली की राशि)26वें संविधान संशोधन अधिनियम, 1971 की धारा 2 द्वारा निरसित अध्याय-2 उधार लेना
अनुच्छेद 292: भारत सरकार द्वारा उधार लेना
अनुच्छेद 293: राज्यों द्वारा उधार लेना
अध्याय-3 संपत्ति, संविदाएं, अधिकार, दायित्व, बाध्यताएं और वाद

अनुच्छेद 294: कुछ दशाओं में संपति, आस्तियों, अधिकारों, दायित्वों और बाध्यताओं का उत्तराधिकार
अनुच्छेद 295: अन्य दशाओं में संपति, आस्तियों, अधिकारों, दायित्वों और बाध्यताओं का उत्तराधिकार
अनुच्छेद 296: राजगामी या व्यपगत या स्वामीविहीन होने से प्रोद्भूत संपत्ति
अनुच्छेद 297: राज्यक्षेत्रीय सागर-खंड या महाद्वीपीय मग्नतट भूमि में स्थित मूल्यवान चीजों और अनन्य आर्थिक क्षेत्र के संपत्ति स्रोतों का संघ में निहित होना
अनुच्छेद 298: व्यापार करने आदि की शक्ति
अनुच्छेद 299: संविदाएं
अनुच्छेद 300: वाद और कार्यवाहियां
अध्याय-4 संपत्ति का अधिकार

अनुच्छेद 300कः विधि के प्राधिकार के बिना व्यक्तियों को संपत्ति से वंचित न किया जाना
भाग – 13 भारत के राज्यक्षेत्र के भीतर व्यापार, वाणिज्य और सभागम

अनुच्छेद 301: व्यापार, वाणिज्य और सभागम की स्वतंत्रता
अनुच्छेद 302: व्यापार, वाणिज्य और सभागम पर निर्बंधन अधिरोपित करने की संसद की शक्ति
अनुच्छेद 303: व्यापार और वाणिज्य के संबंध में संघ और राज्यों की विधायी शक्तियों पर निर्बंधन
अनुच्छेद 304: राज्यों के बीच व्यापार,वाणिज्य और सभागम पर निर्बंधन
अनुच्छेद 305: विद्यमान विधियों और राज्य के एकाधिकार का उपबंध करने वाली विधियों की व्यावृति
अनुच्छेद 306: (पहली अनुसूची के भाग-ख के कुछ राज्यों की व्यापार और वाणिज्य पर निर्बंधनों के अधिरोपण की शक्ति)सातवँ संविधान संशोधन अधिनियम, 1956 की धारा 29 और अनुसूची द्वारा निरसित
अनुच्छेद 307: अनुच्छेद 301 से अनुच्छेद 304 के प्रयोजनों को कार्यान्वित करने के लिए प्राधिकारी की नियुक्ति
भाग-14 संघ और राज्यों के अधीन सेवाएं

अध्याय-1 सेवाएं

अनुच्छेद 308: निर्वचन
अनुच्छेद 309: संघ या राज्य की सेवा करने वाले व्यक्तियों की भर्ती और सेवा की शर्ते
अनुच्छेद 310: संघ या राज्य की सेवा करने वाले व्यक्तियों की पदावधि
अनुच्छेद 311: संघ या राज्य के अधीन सिविल हैसियत में नियोजित व्यक्तियों का पदच्युत किया जाना,पद से हटाया जाना या पंक्ति में अवनत किया जाना
अनुच्छेद 312: अखिल भारतीय सेवाएं
अनुच्छेद 312कः कुछ सेवाओं के अधिकारियों की सेवा की शर्तो में परिवर्तन करने या उन्हें प्रतिसंहृत करने की संसद की शक्ति
अनुच्छेद 313: संक्रमणकालीन उपबंध
अनुच्छेद 314: (कुछ सेवाओं के विद्यमान अधिकारियों के संरक्षण के लिए उपबंध) संविधान के अट्टाइसवें संशोधन अधिनियम, 1972 की धारा 8 द्वारा निरसित
अध्याय-2 लोक सेवा आयोग

अनुच्छेद 315: संघ और राज्यों के लिए लोक सेवा आयोग
अनुच्छेद 316: सदस्यों की नियुक्ति और पदावधि
अनुच्छेद 317: लोक सेवा आयोग के किसी सदस्य का हटाया जाना और निलंबित किया जाना
अनुच्छेद 318: आयोग के सदस्यों और कर्मचारीवृंद की सेवा की शर्तों के बारे में विनियम बनाने की शक्ति
अनुच्छेद 319: आयोग के सदस्यों द्वारा ऐसे सदस्य न रहने पर पद धारण करने के संबंध में प्रतिषेध
अनुच्छेद 320: लोक सेवा आयोगों के कृत्य
अनुच्छेद 321: लोक सेवा आयोगों के कृत्यों का विस्तार करने की शक्ति
अनुच्छेद 322: लोक सेवा आयोगों के व्यय
अनुच्छेद 323: लोक सेवा आयोगों के प्रतिवेदन
भाग-14 क अधिकरण

अनुच्छेद 323कः प्रशासनिक अधिकरण
अनुच्छेद 323खः अन्य विषयों के लिए अधिकरण
भाग – 15 निर्वाचन

अनुच्छेद 324: निर्वाचनों के अधीक्षण, निदेशन और नियंत्रण का निर्वाचन आयोग में निहित होना
अनुच्छेद 325: धर्म, मूलवंश, जाति या लिंग के आधार पर किसी व्यक्तिका निर्वाचक-नामावली में सम्मिलित किए जाने के लिए अपात्र न होना और उसके द्वारा किसी विशेष निर्वाचक-नामावली में सम्मिलित किए जाने का दावा न किया जाना
अनुच्छेद 326: लोक सभा और राज्यों की विधान सभाओं के लिए निर्वाचनों का वयस्क मताधिकार के आधार पर होना
अनुच्छेद 327: विधानमंडलों के लिए निर्वाचनों के सम्बन्ध में उपबंध करने की संसद की शक्ति
अनुच्छेद 328: किसी राज्य के विधानमंडल के लिए निर्वाचनों के संबंध में उपबंध करने की उस विधानमंडल की शक्ति
अनुच्छेद 329: निर्वाचन संबंधी मामलों में न्यायालयों के हस्तक्षेप का वर्जन
अनुच्छेद 329क: (प्रधानमंत्री और अध्यक्ष के मामले में संसद के लिए निर्वाचनों के बारे में विशेष उपबंध) 44वें संविधान संशोधन अधिनियम, 1978 की धारा 86 द्वारा निरसित
भाग-16 कुछ वर्गों के संबंध में विशेष उपबंध

अनुच्छेद 330: लोकसभा में अनुसूचित जातियों और अनुसूचित जनजातियों के लिए स्थानों का आरक्षण
अनुच्छेद 331: लोकसभा में आंग्ल-भारतीय समुदाय का प्रतिनिधित्व
अनुच्छेद 332: राज्यों की विधान सभाओं में अनुसूचित जातियों का आरक्षण
अनुच्छेद 333: राज्यों की विधानसभाओं में आंग्ल-भारतीय समुदाय का प्रतिनिधित्व
अनुच्छेद 334: स्थानों के आरक्षण और विशेष प्रतिनिधित्व का (पचास वर्ष) के पश्चात् न रहना
अनुच्छेद 335: सेवाओं और पदों के लिए अनुसूचित जातियों
अनुच्छेद 336: कुछ सेवाओं में आंग्ल-भारतीय समुदाय के लिए विशेष उपबंध
अनुच्छेद 337: आंग्ल-भारतीय समुदाय के फायदे के लिए शैक्षिक अनुदान के लिए विशेष उपबंध
अनुच्छेद 338: राष्ट्रीय अनुसूचित जाति आयोग
अनुच्छेद 338: राष्ट्रीय अनुसूचित जनजाति आयोग
अनुच्छेद 339: अनुसूचित क्षेत्रों के प्रशासन और अनुसूचित जनजातियों के कल्याण के बारे में संघ का नियंत्रण
अनुच्छेद 340: पिछड़े वर्गों की दशाओं के अन्वेषण के लिए आयोग की नियुक्ति
अनुच्छेद 341: अनुसूचित जातियां
अनुच्छेद 342: अनुसूचित जनजातियां
भाग – 17 राजभाषा

अध्याय-1 संघ की भाषा

अनुच्छेद 343: संघ की राजभाषा
अनुच्छेद 344: राजभाषा के संबंध में आयोग और संसद की समिति
अध्याय-2 प्रादेशिक भाषाएं

अनुच्छेद 345: राज्य की राजभाषा या राजभाषाएं
अनुच्छेद 346: एक राज्य और दूसरे राज्य के बीच या किसी राज्य और संघ के बीच पत्रादि की राजभाषा
अनुच्छेद 347: किसी राज्य की जनसंख्या के किसी अनुभाग द्वारा बोली जाने वाली भाषा के संबंध में विशेष उपबंध
अध्याय-8 उच्चतम न्यायालय, उच्च न्यायालयों आदि की भाषा

अनुच्छेद 348: उच्चतम न्यायालय और उच्च न्यायालयों में और अधिनियमों, विधेयकों आदि के लिए प्रयोग की जाने वाली भाषा
अनुच्छेद 349: भाषा से संबंधित कुछ विधियां अधिनियमित करने के लिए विशेष प्रक्रिया
अध्याय-4 विशेष निदेश

अनुच्छेद 350: व्यथा के निवारण के लिए अभ्यावेदन में प्रयोग की जाने वाली भाषा
अनुच्छेद 350क: प्राथमिक स्तर पर मातृभाषा में शिक्षा की सुविधा
अनुच्छेद 350खः भाषाई अल्पसंख्यक-वर्गों के लिए विशेष अधिकारी
अनुच्छेद 351: हिंदी भाषा के विकास के लिए निदेश
भाग-18 आपात उपबंध

अनुच्छेद 352: आपात की उद्घोषणा
अनुच्छेद 353: आपात की उद्घोषणा का प्रभाव
अनुच्छेद 354: जब आपात की उद्घोषणा प्रवर्तन में है तबराजस्वों के वितरण सम्बन्धी उपबंधों का लागु होना।
अनुच्छेद 355: बाह्य आक्रमण और आंतरिक अशांति से राज्य की संरक्षा करने का संघ का कर्तव्य
अनुच्छेद 356: राज्यों में सांविधानिक तंत्र के विफल हो जाने की दशा में उपबंध
अनुच्छेद 357: अनुच्छेद 356 के अधीन की गई उद्घोषणा के अधीन विधायी शक्तियों का प्रयोग
अनुच्छेद 358: आपात के दौरान अनुच्छेद 19 के उपबंधों का निलंबन
अनुच्छेद 359: आपात के दौरान भाग 3 द्वारा प्रदत्त अधिकारों के प्रवर्तन का निलंबन
अनुच्छेद 359क: (इस भाग का पंजाब राज्य को लागू होना) 63वें संविधान संशोधन अधिनियम, 1989 की धारा 3 द्वारा निरसित
अनुच्छेद 360: वित्तीय आपात के बारे में उपबंध
भाग-19 प्रकीर्ण

अनुच्छेद 361:  राष्ट्रपति और राज्यपालों और राजप्रमुखों का संरक्षण
अनुच्छेद 361कः संसद और राज्य विधान मंडलों की कार्यवाहियों के प्रकाशन का संरक्षण
अनुच्छेद 362: (देशी राज्यों के शासकों के अधिकार और विशेषाधिकार)26वं संविधान संशोधन अधिनियम, 1971 की धारा 2 द्वारा निरसित
अनुच्छेद 363: कुछ संधियों, करारों आदि से उत्पन्न विवादों में न्यायालयों के हस्तक्षेप का वर्जन
अनुच्छेद 363कः देशी राज्यों के शासकों को दी गई मान्यता की समाप्ति और निजी थैलियों का अंत
अनुच्छेद 364: महापत्तनों और विमान क्षेत्रों के बारे में विशेष उपबंध
अनुच्छेद 365: संघ द्वारा दिए गए निदेशों का अनुपालन करने में या उनकी प्रभावी करने में असफलता का प्रभाव
अनुच्छेद 366: परिभाषाएं
अनुच्छेद 367: निर्वचन
भाग-20 संविधान का संशोधन

अनुच्छेद 368: संविधान का संशोधन करने की संसद की शक्ति और उसके लिए प्रक्रिया
भाग-21 अस्थायी, संक्रमणकालीन और विशेष उपबंध

अनुच्छेद 369: राज्यसूची के कुछ विषयों के संबंध में विधि बनाने की संसद की इस प्रकार अस्थायी शक्ति मानो वे समवर्ती सूची के विषय हो।
अनुच्छेद 370: जम्मू-कश्मीर राज्य के संबंध में अस्थायी उपबंध
अनुच्छेद 371: महाराष्ट्र और गुजरात राज्यों के संबंध में विशेष उपबंध
अनुच्छेद 371कः नागालैंड राज्य के संबंध में विशेष उपबंध
अनुच्छेद 371खः असम राज्य के संबंध में विशेष उपबंध
अनुच्छेद 371गः मणिपुर राज्य के संबंध में विशेष उपबंध
अनुच्छेद 371घः आंध्र प्रदेश राज्य के संबंध में विशेष उपबंध
अनुच्छेद 371ङः आंध्र प्रदेश में केंद्रीय विश्वविद्यालय की स्थापना
अनुच्छेद 371चः सिक्किम राज्य के संबंध में विशेष उपबंध
अनुच्छेद 371छः मिजोरम राज्य के संबंध में विशेष उपबंध
अनुच्छेद 371जः अरुणाचल प्रदेश राज्य के संबंध में विशेष उपबंध
अनुच्छेद 371झः गोवा राज्य के संबंध में विशेष उपबंध
अनुच्छेद 372: विद्यमान विधियों का प्रवृत्त बने रहना और उनका अनुकूलन
अनुच्छेद 372कः विधियों का अनुकूलन करने की राष्ट्रपति की शक्ति
अनुच्छेद 373: निवारक निरोध में रखे गए व्यक्तियों के संबंध में कुछ दशाओं में आदेश करने की राष्ट्रपति की शक्ति
अनुच्छेद 374: संघीय न्यायालय के न्यायाधीशों और संघीय न्यायालय में या सपरिषद हिज मजेस्ट्री के समक्ष लंबित कार्यवाहियों के बारे में उपबंध
अनुच्छेद 375: संविधान के उपबंधों के अधीन रहते हुए न्यायालयों, प्राधिकारियों और अधिकारियों का कृत्य करते रहना
अनुच्छेद 376: उच्च न्यायालयों के न्यायाधीशों के बारे में उपबंध
अनुच्छेद 377: भारत के नियंत्रक-महालेखा परीक्षक के बारे में उपबंध
अनुच्छेद 378: लोक सेवा आयोग के बारे में उपबंध
अनुच्छेद 378क: आंध्र प्रदेश विधान सभा की अवधि के बारे में विशेष उपबंध
अनुच्छेद 379-391: सातवें संविधान संशोधन अधिनियम, 1956 की धारा 29 और अनुसूची द्वारा निरसित
अनुच्छेद 392: कठिनाइयों को दूर करने की राष्ट्रपति की शक्ति
भाग-22 नाम, प्रारंभ, हिंदी में प्राधिकृत पाठ और निरसन

अनुच्छेद 393: संक्षिप्त नाम
अनुच्छेद 394: प्रारंभ
अनुच्छेद 394कः हिन्दी भाषा में प्राधिकृत पाठ
अनुच्छेद 395: निरसन
अनुसूचियां 

पहली अनुसूची

राज्य
संघ राज्यक्षेत्र
दूसरी अनुसूची

भाग क: राष्ट्रपति और राज्यों के राज्यपालों के बारे में उपबंध
भाग ख: निरसित
भाग ग: लोक सभा के अध्यक्ष और उपाध्यक्ष के तथा राज्य सभा के सभापति और उप-सभापति के तथा राज्य की विधान सभा के अध्यक्ष और उपाध्यक्ष के तथा विधानपरिषद के सभापति और उपसभापति के बारे में उपबंध
भाग घ: उच्चतम न्यायालय और उच्च न्यायालयों के न्यायाधीशों के बारे में उपबंध
भाग ड: भारत के नियंत्रक-महालेखा परीक्षक के बारे में उपबंध
तीसरी अनुसूची: शपथ या प्रतिज्ञान के प्रारूप

चौथी अनुसूची: राज्य सभा में स्थानों का आवंटन

पांचवीं अनुसूची: अनुसूचित क्षेत्रों और अनुसूचित जनजातियों के प्रशासन और नियंत्रण के बारे में उपबंध

भाग क: निर्वचन, अनुसूचित क्षेत्रों में किसी राज्य की कार्यपालिका शक्ति, अनुसूचित क्षेत्रों के संबंध में राष्ट्रपति को राज्यपाल द्वारा प्रतिवेदन
भाग खः अनुसूचित क्षेत्रों और अनुसूचित जनजातियों का प्रशासन और नियंत्रण, जनजाति सलाहकार परिषद, अनुसूचित क्षेत्रों को लागू विधि
भाग गः अनुसूचित क्षेत्र
भाग घ: अनुसूची का संशोधन
छठी अनुसूचीः असहम, मेघालय त्रिपुरा और मिजोरम राज्यों के जनजाति क्षेत्रों के प्रशासन के बारे में उपबंध

सातवीं अनुसूचीः

सूची-1–संघ सूची
सूची-2-राज्य सूची
सूची-3-समवर्ती
आठवीं अनुसूची: भाषाएं

नवीं अनुसूची: कुछ अधिनियमों और विनियमों का विधिमान्यकरण

दसवीं अनुसूची: दल परिवर्तन के आधार पर निरर्हता के बारे में उपबंध

ग्यारहवीं अनुसूची: पंचायतों की शक्तियां, प्राधिकार तथा उत्तरदायित्व

बारहवीं अनुसूची: नगरपालिकाओं की शक्तियां, प्राधिकार तथा उत्तरदायित्वप्राचीन सिन्धु घाटी सभ्यता, कुमारी कंदम महाद्‌वीप व्‍यापार मार्गों और बड़े-बड़े साम्राज्यों का विकास-स्थान रहे भारतीय उपमहाद्वीप को इसके सांस्कृतिक और आर्थिक सफलता के लंबे इतिहास के लिये जाना जाता रहा है।[15] चार प्रमुख संप्रदायों: हिंदू, बौद्ध, जैन और सिख धर्मों का यहां उदय हुआ, पारसी, यहूदी, ईसाई, और मुस्लिम धर्म प्रथम सहस्राब्दी में यहां पहुचे और यहां की विविध संस्कृति को नया रूप दिया। क्रमिक विजयों के परिणामस्वरूप ब्रिटिश ईस्ट इण्डिया कंपनी ने १८वीं और १९वीं सदी में भारत के ज़्यादतर हिस्सों को अपने राज्य में मिला लिया। १८५७ के विफल विद्रोह के बाद भारत के प्रशासन का भार ब्रिटिश सरकार ने अपने ऊपर ले लिया। ब्रिटिश भारत के रूप में ब्रिटिश साम्राज्य के प्रमुख अंग भारत ने महात्मा गांधी के नेतृत्व में एक लम्बे और मुख्य रूप से अहिंसक स्वतन्त्रता संग्राम के बाद १५ अगस्त १९४७ को आज़ादी पाई। १९५० में लागू हुए नये संविधान में इसे सार्वजनिक वयस्क मताधिकार के आधार पर स्थापित संवैधानिक लोकतांत्रिक गणराज्य घोषित कर दिया गया और युनाईटेड किंगडम की तर्ज़ पर वेस्टमिंस्टर शैली की संसदीय सरकार स्थापित की गयी। एक संघीय राष्ट्र, भारत को २९ राज्यों और ७ संघ शासित प्रदेशों में गठित किया गया है। लम्बे समय तक समाजवादी आर्थिक नीतियों का पालन करने के बाद 1991 के पश्चात् भारत ने उदारीकरण और वैश्वीकरण की नयी नीतियों के आधार पर सार्थक आर्थिक और सामाजिक प्रगति की है।

2017 में भारतीय अर्थव्यवस्था मानक मूल्यों (सांकेतिक) के आधार पर विश्व का छठा सबसे बड़ा[16][17] और क्रय-शक्ति समता (पर्चेजिंग पावर पैरिटी) के आधार पर विश्व की तीसरी[18] सबसे बडी अर्थव्यवस्था है। ३३ लाख वर्ग किलोमीटर क्षेत्रफल के साथ भारत भौगोलिक क्षेत्रफल के आधार पर विश्व का सातवाँ सबसे बड़ा राष्ट्र है। १९९१ के बाज़ार-आधारित सुधारों के बाद भारत विश्व की सबसे तेज़ विकसित होती बड़ी अर्थ-व्यवस्थाओं में से एक हो गया है और इसे एक नव-औद्योगिकृत राष्ट्र माना जाता है। परंतु भारत के सामने अभी भी गरीबी, भ्रष्टाचार, कुपोषण, अपर्याप्त सार्वजनिक स्वास्थ्य-सेवा और आतंकवाद की चुनौतियां हैं। आज भारत एक विविध, बहुभाषी, और बहु-जातीय समाज है और भारतीय सेना एक क्षेत्रीय शक्ति है। भारतीय अर्थव्यवस्था विश्व की पांचवींं सबसे ताकतवर अर्थव्यवस्था है

नामोत्पत्ति
मुख्य लेख: भारत नाम की उत्पत्ति
भारत के दो आधिकारिक नाम हैं- हिन्दी में भारत और अंग्रेज़ी में इण्डिया (India)। इण्डिया नाम की उत्पत्ति सिन्धु नदी के अंग्रेजी नाम "इण्डस" से हुई है।[19] भारत नाम, एक प्राचीन जैन सम्राट भरत जो कि मनु के वंशज जैन तीर्थंकर भगवान ऋषभदेव के सबसे बड़े बेटे थे और जिनकी कथा श्रीमद्भागवत महापुराण में है, के नाम से लिया गया है। भारत (भा + रत) शब्द का मतलब है आन्तरिक प्रकाश या विदेक-रूपी प्रकाश में लीन। एक तीसरा नाम हिन्दुस्तान भी है जिसका अर्थ हिन्द (हिन्दू) की भूमि, यह नाम विशेषकर अरब/ईरान में प्रचलित हुआ।[20] इसका समकालीन उपयोग कम और प्रायः उत्तरी भारत के लिए होता है। इसके अतिरिक्त भारतवर्ष को वैदिक काल से आर्यावर्त "जम्बूद्वीप" और "अजनाभदेश" के नाम से भी जाना जाता रहा है। बहुत पहले भारत का एक मुंहबोला नाम 'सोने की चिड़िया' भी प्रचलित था।[21]

राष्ट्रीय प्रतीक
भारत भारत के राष्ट्रीय प्रतीक
ध्वज
तिरंगा
राष्ट्रीय चिह्न
अशोक की लाट
राष्ट्रभाषा
कोई नहीं
राष्ट्र-गान
जन गण मन
राष्ट्र-गीत
वन्दे मातरम्
पशु
बाघ
जलीय जीव
गंगा डालफिन
पक्षी
मोर
पुष्प
कमल
वृक्ष
बरगद
फल
आम
खेल
मैदानी हॉकी
पञ्चांग
शक संवत
संदर्भ
"भारत के राष्ट्रीय प्रतीक"
भारतीय दूतावास, लन्दन
Retreived ०३-०९-२००७
भारत का राष्ट्रीय चिह्न सारनाथ स्थित अशोक स्तंभ की अनुकृति है जो सारनाथ के संग्रहालय में सुरक्षित है। भारत सरकार ने यह चिह्न २६ जनवरी १९५० को अपनाया। उसमें केवल तीन सिंह दिखाई पड़ते हैं, चौथा सिंह दृष्टिगोचर नहीं है। राष्ट्रीय चिह्न के नीचे देवनागरी लिपि में 'सत्यमेव जयते' अंकित है।

भारत के राष्ट्रीय झंडे में तीन समांतर आयताकार पट्टियाँ हैं। ऊपर की पट्टी केसरिया रंग की, मध्य की पट्टी सफेद रंग की तथा नीचे की पट्टी गहरे हरे रंग की है। झंडे की लंबाई चौड़ाई का अनुपात 3:2 का है। सफेद पट्टी पर चर्खे की जगह सारनाथ के सिंह स्तंभ वाले धर्मचक्र अनुकृति अशोक चक्र है जिसका रंग गहरा नीला है। चक्र का व्यास लगभग सफेद पट्टी के चौड़ाई जितना है और उसमें २४ अरे हैं। राष्ट्रभाषा: हिंदी कवि रवींद्रनाथ ठाकुर द्वारा लिखित 'जन-गण-मन' के प्रथम अंश को भारत के राष्ट्रीय गान के रूप में २४ जनवरी १९५० ई. को अपनाया गया। साथ-साथ यह भी निर्णय किया गया कि बंकिमचंद्र चटर्जी द्वारा लिखित 'वंदे मातरम्' को भी 'जन-गण-मन' के समान ही दर्जा दिया जाएगा, क्योंकि स्वतंत्रता संग्राम में 'वंदे मातरम्' गान जनता का प्रेरणास्रोत था।

भारत सरकार ने देश भर के लिए राष्ट्रीय पंचांग के रूप में शक संवत् को अपनाया है। इसका प्रथम मास 'चैत' है और वर्ष सामान्यत: ३६५ दिन का है। इस पंचांग के दिन स्थायी रूप से अंग्रेजी पंचांग के मास दिनों के अनुरूप बैठते हैं। सरकारी कार्यो के लिए ग्रेगरी कैलेंडर (अंग्रेजी कैलेंडर) के साथ-साथ राष्ट्रीय पंचांग का भी प्रयोग किया जाइतिहास
मुख्य लेख: भारत का इतिहास

तीसरी शताब्दी में सम्राट अशोक द्वारा बनाया गया मध्य प्रदेश में साँची का स्तूप
धार्मिक इतिहास
प्राचीन हिन्दू मान्यताओं के अनुसार भारत को एक सनातन राष्ट्र माना जाता है क्योंकि यह मानव-सभ्यता का पहला राष्ट्र था। श्रीमद्भागवत के पंचम स्कन्ध में भारत राष्ट्र की स्थापना का वर्णन आता है। भारतीय दर्शन के अनुसार सृष्टि उत्पत्ति के पश्चात ब्रह्मा के मानस पुत्र स्वयंभू मनु ने व्यवस्था सम्भाली। इनके दो पुत्र, प्रियव्रत और उत्तानपाद थे। उत्तानपाद भक्त ध्रुव के पिता थे। इन्हीं प्रियव्रत के दस पुत्र थे। तीन पुत्र बाल्यकाल से ही विरक्त थे। इस कारण प्रियव्रत ने पृथ्वी को सात भागों में विभक्त कर एक-एक भाग प्रत्येक पुत्र को सौंप दिया। इन्हीं में से एक थे आग्नीध्र जिन्हें जम्बूद्वीप का शासन कार्य सौंपा गया। वृद्धावस्था में आग्नीध्र ने अपने नौ पुत्रों को जम्बूद्वीप के विभिन्न नौ स्थानों का शासन दायित्व सौंपा। इन नौ पुत्रों में सबसे बड़े थे नाभि जिन्हें हिमवर्ष का भू-भाग मिला। इन्होंने हिमवर्ष को स्वयं के नाम अजनाभ से जोड़ कर अजनाभवर्ष प्रचारित किया। यह हिमवर्ष या अजनाभवर्ष ही प्राचीन भारत देश था। राजा नाभि के पुत्र थे ऋषभ। ऋषभदेव के सौ पुत्रों में भरत ज्येष्ठ एवं सबसे गुणवान थे। ऋषभदेव ने वानप्रस्थ लेने पर उन्हें राजपाट सौंप दिया। पहले भारतवर्ष का नाम ॠषभदेव के पिता नाभिराज के नाम पर अजनाभवर्ष प्रसिद्ध था। भरत के नाम से ही लोग अजनाभखण्ड को भारतवर्ष कहने लगे।

पाषाण युग भीमबेटका मध्य प्रदेश की गुफाएँ भारत में मानव जीवन का प्राचीनतम प्रमाण हैं। प्रथम स्थाई बस्तियों ने ९००० वर्ष पूर्व स्वरुप लिया। यही आगे चल कर सिन्धु घाटी सभ्यता में विकसित हुई, जो २६०० ईसा पूर्व और १९०० ईसा पूर्व के मध्य अपने चरम पर थी।[22] लगभग १६०० ईसा पूर्व आर्य भारत आए और उन्होंने उत्तर भारतीय क्षेत्रों में वैदिक सभ्यता का सूत्रपात किया। इस सभ्यता के स्रोत वेद और पुराण हैं। किन्तु आर्य-आक्रमण-सिद्धांत अभी तक विवादस्पद है। लोकमान्य बाल गंगाधर तिलक सहित कुछ विद्वानों की मान्यता यह है कि आर्य भारतवर्ष के ही स्थायी निवासी रहे हैं तथा वैदिक इतिहास करीब ७५,००० वर्ष प्राचीन है।[23] इसी समय दक्षिण भारत में द्रविड़ सभ्यता का विकास होता रहा। दोनों जातियों ने एक दूसरे की खूबियों को अपनाते हुए भारत में एक मिश्रित-संस्कृति का निर्माण किया।

५०० ईसवी पूर्व कॆ बाद कई स्वतंत्र राज्य बन गए। भारत के प्रारम्भिक राजवंशों में उत्तर भारत का मौर्य राजवंश उल्लेखनीय है जिसके प्रतापी सम्राट अशोक का विश्व इतिहास में विशेष स्थान है।[24] १८० ईसवी के आरम्भ से मध्य एशिया से कई आक्रमण हुए, जिनके परिणामस्वरूप उत्तर भारतीय उपमहाद्वीप में यूनानी, शक, पार्थी और अंततः कुषाण राजवंश स्थापित हुए। तीसरी शताब्दी के आगे का समय जब भारत पर गुप्त वंश का शासन था, भारत का "स्वर्णिम काल" कहलाया।"[25][26] दक्षिण भारत में भिन्न-भिन्न काल-खण्डों में कई राजवंश चालुक्य, चेर, चोल, पल्लव तथा पांड्य रहे। ईसा के आस-पास संगम-साहित्य अपने चरम पर था, जिसमें तमिळ भाषा का परिवर्धन हुआ। सातवाहनों और चालुक्यों ने मध्य भारत में अपना वर्चस्व स्थापित किया। विज्ञान, कला, साहित्य, गणित, खगोलशास्त्र, प्राचीन प्रौद्योगिकी, धर्म, तथा दर्शन इन्हीं राजाओं के शासनकाल में फले-फूले।

१२वीं शताब्दी के प्रारंभ में, भारत पर इस्लामी आक्रमणों के पश्चात, उत्तरी व केन्द्रीय भारत का अधिकांश भाग दिल्ली सल्तनत के शासनाधीन हो गया; और बाद में, अधिकांश उपमहाद्वीप मुगल वंश के अधीन। दक्षिण भारत में विजयनगर साम्राज्य शक्तिशाली निकला। हालाँकि, विशेषतः तुलनात्मक रूप से, संरक्षित दक्षिण में अनेक राज्य शेष रहे, अथवा अस्तित्व में आये। मुगलों के संक्षिप्त अधिकार के बाद सत्रहवीं सदी में दक्षिण और मध्य भारत में मराठों का उत्कर्ष हुआ। उत्तर पश्चिम में सिक्खों की शक्ति में वृद्धि हुई।

१७वीं शताब्दी के मध्यकाल में पुर्तगाल, डच, फ्रांस, ब्रिटेन सहित अनेक यूरोपीय देशों, जो भारत से व्यापार करने के इच्छुक थे, उन्होंने देश की आतंरिक शासकीय अराजकता का फायदा उठाया अंग्रेज दूसरे देशों से व्यापार के इच्छुक लोगों को रोकने में सफल रहे और १८४० तक लगभग संपूर्ण देश पर शासन करने में सफल हुए। १८५७ में ब्रिटिश ईस्ट इंडिया कम्पनी के विरुद्ध असफल विद्रोह, जो भारतीय स्वतन्त्रता के प्रथम संग्राम से भी जाना जाता है, के बाद भारत का अधिकांश भाग सीधे अंग्रेजी शासन के प्रशासनिक नियंत्रण में आ गया।[27]


कोणार्क-चक्र - १३वीं शताब्दी में बने उड़ीसा के सूर्य मन्दिर में स्थित, यह दुनिया के सब से प्रसिद्घ ऐतिहासिक स्मारकों में से एक है।
बीसवी सदी के प्रारम्भ में आधुनिक शिक्षा के प्रसार और विश्वपटल पर बदलती राजनीतिक परिस्थितियों के चलते भारत में एक बौद्धिक आन्दोलन का सूत्रपात हुआ जिसने सामाजिक और राजनीतिक स्तरों पर अनेक परिवर्तनों एवम आन्दोलनों की नीव रखी। १८८५ में भारतीय राष्ट्रीय कांग्रेस की स्थापना ने स्वतन्त्रता आन्दोलन को एक गतिमान स्वरूप दिया। बीसवीं शताब्दी के प्रारंभ में लम्बे समय तक स्वतंत्रता प्राप्ति के लिये विशाल अहिंसावादी संघर्ष चला, जिसका नेतृत्‍व महात्मा गांधी, जो आधिकारिक रूप से आधुनिक भारत के 'राष्ट्रपिता' के रूप में संबोधित किये जाते हैं, इसी सदी में भारत के सामाजिक आन्दोलन, जो सामाजिक स्वतंत्र्यता प्राप्ति के लिए भी विशाल अहिंसावादी एवं क्रांतिवादी संघर्ष चला, जिसका नेतृत्व डॉ॰ बाबासाहेब आंबेडकर ने किया, जो ‘आधुनिक भारत के निर्माता’, ‘संविधान निर्माता' एवं ‘दलितों के मसिहा’ के रूप में संबोधित किये जाते है। इसके साथ-साथ चंद्रशेखर आजाद, सरदार भगत सिंह, सुखदेव, राजगुरू, नेताजी सुभाष चन्द्र बोस, वीर सावरकर आदि के नेतृत्‍व मे चले क्रांतिकारी संघर्ष के फलस्वरुप १५ अगस्त, १९४७ भारत ने अंग्रेजी शासन से पूर्णतः स्वतंत्रता प्राप्त की। तदुपरान्त २६ जनवरी, १९५० को भारत एक गणराज्य बना।

एक बहुजातीय तथा बहुधार्मिक राष्ट्र होने के कारण भारत को समय-समय पर साम्प्रदायिक तथा जातीय विद्वेष का शिकार होना पड़ा है। क्षेत्रीय असंतोष तथा विद्रोह भी हालाँकि देश के अलग-अलग हिस्सों में होते रहे हैं, पर इसकी धर्मनिरपेक्षता तथा जनतांत्रिकता, केवल १९७५-७७ को छोड़, जब तत्कालीन प्रधानमंत्री इंदिरा गांधी ने आपातकाल की घोषणा कर दी थी, अक्षुण्ण रही है।

भारत के पड़ोसी राष्ट्रों के साथ अनसुलझे सीमा विवाद हैं। इसके कारण इसे छोटे पैमानों पर युद्ध का भी सामना करना पड़ा है। १९६२ में चीन के साथ, तथा १९४७, १९६५, १९७१ एवं १९९९ में पाकिस्तान के साथ लड़ाइयाँ हो चुकी हैं।

भारत गुटनिरपेक्ष आन्दोलन तथा संयुक्त राष्ट्र संघ के संस्थापक सदस्य देशों में से एक है।

१९७४ में भारत ने अपना पहला परमाणु परीक्षण किया था जिसके बाद १९९८ में ५ और परीक्षण किये गये। १९९० के दशक में किये गये आर्थिक सुधारीकरण की बदौलत आज देश सबसे तेज़ी से विकासशील राष्ट्रों की सूची में आ गया है।

सरकार
भारत
के राज्य और संघ क्षेत्र

Flag of India.svg
क्षेत्रफल | वाहन घनत्व | लिंगानुपात
जनसंख्या | राजधानियाँ | राष्ट्रीय महामार्ग
उच्चतम बिन्दु | बाल पोषाहार | बेरोज़गारी दर
जीडीपी | अपराध दर | आर्थिक मुक्ति
कर राजस्व | गृह स्वामित्व | लोकसभा सीटें
संक्षिप्त नाम | संस्थागत प्रसव | मानव तस्करी
प्राकृतिक जन्म दर | जीवन प्रत्याशा | मतदाता संख्या
टीकाकरण | | निर्धनता दर | पूजा के स्थान
साक्षरता दर | बलात्कार दर | दंगा दर
बिजली | पेयजल उपलब्धता | विद्यालय नामांकन दर
राजधानियाँ | महिला सुरक्षा | एच॰आई॰वी जागरुकता
मीडिया की पहुँच | नाम की व्युत्पत्ति | परिवार का आकार
अल्पभार जनसंख्या | टीवी स्वामित्व | ऊर्जा उत्पादन क्षमता
इस संदूक को: देखें • संवाद • संपादन
मुख्य लेख: भारत सरकार
भारत का संविधान भारत को एक संप्रभु, समाजवादी, धर्मनिरपेक्ष, लोकतान्त्रिक गणराज्य घोषित करता है। भारत एक लोकतांत्रिक गणराज्य है, जिसकी द्विसदनात्मक संसद वेस्टमिन्स्टर शैली की संसदीय प्रणाली द्वारा संचालित है। भारत का प्रशासन संघीय ढांचे के अन्तर्गत चलाया जाता है, जिसके अनुसार राष्ट्रीय स्तर पर केंद्र सरकार और राज्य स्तर पर राज्य सरकारें हैं। केंद्र और राज्य सरकारों के बीच शक्तियों का बंटवारा संविधान में दी गई रूपरेखा के आधार पर होता है। वर्तमान में भारत में २९ राज्य और ७ केंद्र-शासित प्रदेश हैं। केंद्र शासित प्रदेशों में, स्थानीय प्रशासन को राज्यों की तुलना में कम शक्तियां प्राप्त होती हैं। भारत का सरकारी ढाँचा, जिसमें केंद्र राज्यों की तुलना में ज़्यादा सशक्त है, उसे आमतौर पर अर्ध-संघीय (सेमि-फ़ेडेरल) कहा जाता रहा है, पर १९९० के दशक के राजनैतिक, आर्थिक और सामाजिक बदलावों के कारण इसकी रूपरेखा धीरे-धीरे और अधिक संघीय (फ़ेडेरल) होती जा रही है।

इसके शासन में तीन मुख्य अंग हैं: न्यायपालिका, कार्यपालिका और व्यवस्थापिका।

व्यवस्थापिका संसद को कहते हैं, जिसके दो सदन हैं – उच्चसदन राज्यसभा, अथवा राज्यपरिषद् और निम्नसदन लोकसभा. राज्यसभा में २४५ सदस्य होते हैं जबकि लोकसभा में ५४५। राज्यसभा एक स्थाई सदन है और इसके सदस्यों का चुनाव, अप्रत्यक्ष विधि से ६ वर्षों के लिये होता है। राज्यसभा के ज़्यादातर सदस्यों का चयन राज्यों की विधानसभाओं के सदस्यों द्वारा किया जाता है, और हर दूसरे साल राज्य सभा के एक तिहाई सदस्य पदमुक्त हो जाते हैं। लोकसभा के ५४३ सदस्यों का चुनाव प्रत्यक्ष विधि से, ५ वर्षों की अवधि के लिये आम चुनावों के माध्यम से किया जाता है जिनमें १८ वर्ष से अधिक उम्र के सभी भारतीय नागरिक मतदान कर सकते हैं। इसके इलावा २ सदस्यों को राष्ट्रपति एंग्लो-इण्डियन समुदाय में से नामित कर सकती है, अगर यह समुदाय संसद में पर्याप्त रूप से प्रतिनिधित्व ना पा सका हो।

कार्यपालिका के तीन अंग हैं – राष्ट्रपति, उपराष्ट्रपति और मंत्रिमंडल। राष्ट्रपति, जो राष्ट्र का प्रमुख है, की भूमिका अधिकतर आनुष्ठानिक ही है। उसके दायित्वों में संविधान का अभिव्यक्तिकरण, प्रस्तावित कानूनों (विधेयक) पर अपनी सहमति देना और अध्यादेश जारी करना प्रमुख हैं। वह भारतीय सेनाओं का मुख्य सेनापति भी है। राष्ट्रपति और उपराष्ट्रपति को एक अप्रत्यक्ष मतदान विधि द्वारा ५ वर्षों के लिये चुना जाता है। प्रधानमन्त्री सरकार का प्रमुख है और कार्यपालिका की सारी शक्तियाँ उसी के पास होती हैं। इसका चुनाव राजनैतिक पार्टियों या गठबन्धन के द्वारा प्रत्यक्ष विधि से संसद में बहुमत प्राप्त करने पर होता है। बहुमत बने रहने की स्थिति में इसका कार्यकाल ५ वर्षों का होता है। संविधान में किसी उप-प्रधानमंत्री का प्रावधान नहीं है पर समय-समय पर इसमें फेरबदल होता रहा है। मंत्रिमंडल का प्रमुख प्रधानमंत्री होता है। मंत्रिमंडल के प्रत्येक मंत्री को संसद का सदस्य होना अनिवार्य है। कार्यपालिका संसद को उत्तरदायी होती है, और प्रधानमंत्री और उनका मंत्रिमण्डल लोक सभा में बहुमत के समर्थन के आधार पर ही अपने कार्यालय में बने रह सकते हैं।

भारत की स्वतंत्र न्यायपालिका का ढाँचा त्रिस्तरीय है, जिसमें सर्वोच्च न्यायालय, जिसके प्रधान प्रधान न्यायाधीश है; २४ उच्च न्यायालय और बहुत सारी निचली अदालतें हैं। सर्वोच्च न्यायालय को अपने मूल न्यायाधिकार (ओरिजिनल ज्युरिडिक्शन), और उच्च न्यायालयों के ऊपर अपीलीय न्यायाधिकार के मामलों, दोनो को देखने का अधिकार है। सर्वोच्च न्यायालय के मूल न्ययाधिकार में मौलिक अधिकारों के हनन के इलावा राज्यों और केंद्र, और दो या दो से अधिक राज्यों के बीच के विवाद आते हैं। सर्वोच्च न्यायालय को राज्य और केंद्रीय कानूनों को असंवैधानिक ठहराने के अधिकार है। भारत में २४ उच्च न्यायालयों के अधिकार और उत्तरदायित्व सर्वोच्च न्यायालय की अपेक्षा सीमित हैं। संविधान ने न्यायपालिका को विस्तृत अधिकार दिये हैं, जिनमें संविधान की अंतिम व्याख्या करने का अधिकार भी सम्मिलित है।

राजनीति
मुख्य लेख: भारत की राजनीति

भारत का संसद भवन।
भारत विश्व का सबसे बडा लोकतंत्र है। बहुदलीय प्रणाली वाले इस संसदीय गणराज्य में छ: मान्यता-प्राप्त राष्ट्रीय पार्टियां, और ४० से भी ज़्यादा क्षेत्रीय पार्टियां हैं। भारतीय जनता पार्टी (भाजपा), जिसकी नीतियों को केंद्रीय-दक्षिणपंथी या रूढिवादी माना जाता है, के नेतृत्व में केंद्र में सरकार है जिसके प्रधानमंत्री श्री नरेंद्र मोदी हैं। अन्य पार्टियों में सबसे बडी भारतीय राष्ट्रीय कॉंग्रेस (कॉंग्रेस) है, जिसे भारतीय राजनीति में केंद्र-वामपंथी और उदार माना जाता है। २००४ से २०१४ तक केंद्र में मनमोहन सिंह की गठबन्धन सरकार का सबसे बडा हिस्सा कॉंग्रेस पार्टी का था। १९५० मे गणराज्य के घोषित होने से १९८० के दशक के अन्त तक कॉंग्रेस का संसद में निरंतर बहुमत रहा। पर तब से राजनैतिक पटल पर भाजपा और कॉंग्रेस को अन्य पार्टियों के साथ सत्ता बांटनी पडी है। १९८९ के बाद से क्षेत्रीय पार्टियों के उदय ने केंद्र में गठबंधन सरकारों के नये दौर की शुरुआत की है।

गणराज्य के पहले तीन चुनावों (१९५१–५२, १९५७, १९६२) में जवाहरलाल नेहरू के नेतृत्व में कॉंग्रेस ने आसान जीत पाई। १९६४ में नेहरू की मृत्यु के बाद लाल बहादुर शास्त्री कुछ समय के लिये प्रधानमंत्री बने, और १९६६ में उनकी खुद की मौत के बाद इंदिरा गांधी प्रधानमंत्री बनीं। १९६७ और १९७१ के चुनावों में जीतने के बाद १९७७ के चुनावों में उन्हें हार का सामना करना पडा। १९७५ में प्रधानमंत्री रहते हुए उन्होंने राष्ट्रीय आपात्काल की घोषणा कर दी थी। इस घोषणा और इससे उपजी आम नाराज़गी के कारण १९७७ के चुनावों में नवगठित जनता पार्टी ने कॉंग्रेस को हरा दिया और पूर्व में कॉंग्रेस के सदस्य और नेहरु के केबिनेट में मंत्री रहे मोरारजी देसाई के नेतृत्व में नई सरकार बनी। यह सरकार सिर्फ़ तीन साल चली, और १९८० में हुए चुनावों में जीतकर इंदिरा गांधी फिर से प्रधानमंत्री बनीं। १९८४ में इंदिरा गांधी की हत्या के बाद उनके बेटे राजीव गांधी कॉंग्रेस के नेता और प्रधानमंत्री बने। १९८४ के चुनावों में ज़बरदस्त जीत के बाद १९८९ में नवगठित जनता दल के नेतृत्व वाले राष्ट्रीय मोर्चा ने वाम मोर्चा के बाहरी समर्थन से सरकार बनाई, जो केवल दो साल चली। १९९१ के चुनावों में किसी पार्टी को बहुमत नहीं मिला, परंतु कॉंग्रेस सबसे बडी पार्टी बनी, और पी वी नरसिंहा राव के नेतृत्व में अल्पमत सरकार बनी जो अपना कार्यकाल पूरा करने में सफल रही।

१९९६ के चुनावों के बाद दो साल तक राजनैतिक उथल पुथल का वक्त रहा, जिसमें कई गठबंधन सरकारें आई और गई। १९९६ में भाजपा ने केवल १३ दिन के लिये सरकार बनाई, जो समर्थन ना मिलने के कारण गिर गई। उसके बाद दो संयुक्त मोर्चे की सरकारें आई जो कुछ लंबे वक्त तक चली। ये सरकारें कॉंग्रेस के बाहरी समर्थन से बनी थीं। १९९८ के चुनावों के बाद भाजपा एक सफल गठबंधन बनाने में सफल रही। भाजपा के अटल बिहारी वजपेयी के नेतृत्व में राष्ट्रीय जनतांत्रिक गठबंधन (राजग, या एनडीए) नाम के इस गठबंधन की सरकार पहली ऐसी सरकार बनी जिसने अपना पाँच साल का कार्यकाल पूरा किय। २००४ के चुनावों में भी किसी पार्टी को बहुमत नहीं मिला, पर कॉँंग्रेस सबसे बडी पार्टी बनके उभरी, और इसने संयुक्त प्रगतिशील गठबंधन (संप्रग, या यूपीए) के नाम से नया गठबंधन बनाया। इस गठबंधन ने वामपंथी और गैर-भाजपा सांसदों के सहयोग से मनमोहन सिँह के नेतृत्व में पाँच साल तक शासन चलाया। २००९ के चुनावों में यूपीए और अधिक सीटें जीता जिसके कारण यह साम्यवादी (कॉम्युनिस्ट) दलों के बाहरी सहयोग के बिना ही सरकार बनाने में कामयाब रहा। इसी साल मनमोहन सिँह जवाहरलाल नेहरू के बाद् ऐसे पहले प्रधानमंत्री बने जिन्हे दो लगातार कार्यकाल के लिये प्रधानमंत्री बनने का अवसर प्राप्त हुआ। २०१४ के चुनावों में १९८४ के बाद पहली बार किसी राजनैतिक पार्टी को बहुमत प्राप्त हुआ, और भाजपा ने गुजरात के पूर्व मुख्यमंत्री नरेंद्र मोदी के नेतृत्व में सरकार बनाई।

सैनि‍क शक्ति
मुख्य लेख: भारतीय सशस्‍त्र सेनाएँ और भारत के अर्धसैनिक बल

भारतीय नौसेना के विमानवाहक पोत - विराट एवं विक्रमादित्य

एच.ए.एल तेजस भारत द्वारा विकसित एक हल्‍का सुपरसौनिक लड़ाकू विमान है।

युद्ध अभ्यास करते भारतीय टैंक

भारतीय प्रक्षेपास्त्र अग्नि की मारक सीमा
लगभग 13 लाख सक्रिय सैनिकों के साथ, भारतीय सेना दुनिया में तीसरी सबसे बड़ी है। भारत की सशस्त्र सेना में एक थलसेना, नौसेना, वायु सेना और अर्द्धसैनिक बल, तटरक्षक, जैसे सामरिक और सहायक बल विद्यमान हैं। भारत के राष्ट्रपति भारतीय सशस्त्र बलों के सर्वोच्च कमांडर है।

1947 में अपनी स्वतंत्रता के बाद से, भारत ने ज्यादातर देशों के साथ सौहार्दपूर्ण संबंध बनाए रखा है। 1950 के दशक में, भारत ने दृढ़ता से अफ्रीका और एशिया में यूरोपीय कालोनियों की स्वतंत्रता का समर्थन किया और गुट निरपेक्ष आंदोलन में एक अग्रणी भूमिका निभाई। 1980 के दशक में भारत ने आमंत्रण पर दो पड़ोसी देशों में संक्षिप्त सैन्य हस्तक्षेप किया। मालदीव, श्रीलंका और अन्य देशों में ऑपरेशन कैक्टस में भारतीय शांति सेना को भेजा गया। हालाँकि, भारत के पड़ोसी देश पाकिस्तान के साथ एक तनावपूर्ण संबंध बने रहे और दोनों देशों में चार बार युध्द (1947, 1965, 1971 और 1999 में) हुए हैं। कश्मीर विवाद इन युद्धों के प्रमुख कारण था, सिवाय 1971 के, जो कि तत्कालीन पूर्वी पाकिस्तान में नागरिक अशांति के लिए किया गया था। 1962 के भारत-चीन युद्ध और पाकिस्तान के साथ 1965 के युद्ध के बाद भारत ने अपनी सैन्य और आर्थिक स्थिति का विकास करने का प्रयास किया। सोवियत संघ के साथ अच्छे संबंधों के कारण सन् 1960 के दशक से, सोवियत संघ भारत का सबसे बड़ा हथियार आपूर्तिकर्ता के रूप में उभरा।

आज रूस के साथ सामरिक संबंधों को जारी रखने के अलावा, भारत विस्तृत इजरायल और फ्रांस के साथ रक्षा संबंध रखा है। हाल के वर्षों में, भारत में क्षेत्रीय सहयोग और विश्व व्यापार संगठन के लिए एक दक्षिण एशियाई एसोसिएशन में प्रभावशाली भूमिका निभाई है। १०,००० राष्ट्र सैन्य और पुलिस कर्मियों को चार महाद्वीपों भर में पैंतीस संयुक्त राष्ट्र शांति अभियानों में सेवा प्रदान की है। भारत भी विभिन्न बहुपक्षीय मंचों, खासकर पूर्वी एशिया शिखर बैठक और जी-८५ बैठक में एक सक्रिय भागीदार रहा है। आर्थिक क्षेत्र में भारत दक्षिण अमेरिका, अफ्रीका और एशिया के विकासशील देशों के साथ घनिष्ठ संबंध रखते है। अब भारत एक "पूर्व की ओर देखो नीति" में भी संयोग किया है। यह "आसियान" देशों के साथ अपनी भागीदारी को मजबूत बनाने के मुद्दों की एक विस्तृत श्रृंखला है जिसमे जापान और दक्षिण कोरिया ने भी मदद किया है। यह विशेष रूप से आर्थिक निवेश और क्षेत्रीय सुरक्षा का प्रयास है।

1974 में भारत अपनी पहले परमाणु हथियारों का परीक्षण किया और आगे 1998 में भूमिगत परीक्षण किया। जिसके कारण भारत पर कई तरह के प्रतिबन्ध भी लगाये गए। भारत के पास अब तरह-तरह के परमाणु हथियारें है। भारत अभी रूस के साथ मिलकर पाँचवीं पीढ़ के विमान बना रहे है।

हाल ही में, भारत का संयुक्त राष्ट्रे अमेरिका और यूरोपीय संघ के साथ आर्थिक, सामरिक और सैन्य सहयोग बढ़ गया है। 2008 में, भारत और संयुक्त राज्य अमेरिका के बीच असैनिक परमाणु समझौते हस्ताक्षर किए गए थे। हालाँकि उस समय भारत के पास परमाणु हथियार था और परमाणु अप्रसार संधि (एनपीटी) के पक्ष में नहीं था यह अंतरराष्ट्रीय परमाणु ऊर्जा एजेंसी और न्यूक्लियर सप्लायर्स ग्रुप (एनएसजी) से छूट प्राप्त है, भारत की परमाणु प्रौद्योगिकी और वाणिज्य पर पहले प्रतिबंध समाप्त. भारत विश्व का छठा वास्तविक परमाणु हथियार राष्ट्रत बन गया है। एनएसजी छूट के बाद भारत भी रूस, फ्रांस, यूनाइटेड किंगडम और कनाडा सहित देशों के साथ असैनिक परमाणु ऊर्जा सहयोग समझौते पर हस्ताक्षर करने में सक्षम है।

वित्त वर्ष 2014-15 के केन्द्रीय अंतरिम बजट में रक्षा आवंटन में 10 प्रतिशत बढ़ोत्‍तरी करते हुए 224,000 करोड़ रूपए आवंटित किए गए। 2013-14 के बजट में यह राशि 203,672 करोड़ रूपए थी।[28] 2012–13 में रक्षा सेवाओं के लिए 1,93,407 करोड़ रुपए[29] का प्रावधान किया गया था, जबकि 2011–2012 में यह राशि 1,64,415 करोइ़[30] थी। साल 2011 में भारतीय रक्षा बजट 36.03 अरब अमरिकी डॉलर रहा (या सकल घरेलू उत्पाद का 1,83%)। 2008 के एक SIRPI रिपोर्ट के अनुसार, भारत क्रय शक्ति के मामले में भारतीय सेना के सैन्य खर्च 72.7 अरब अमेरिकी डॉलर रहा। साल 2011 में भारतीय रक्षा मंत्रालय के वार्षिक रक्षा बजट में 11.6 प्रतिशत की वृद्धि हुई, हालाँकि यह पैसा सरकार की अन्य शाखाओं के माध्यम से सैन्य की ओर जाते हुए पैसों में शमिल नहीं होता है। भारत दुनिया का सबसे बड़े हथियार आयातक है।

वित्त वर्ष	2007-2008	2008-2009	2009-2010	2011-2012	2012-2013	2013-2014	2014-2015	2015-2016	2016-2017
बजट (करोड़ रूपए)	96,000[30]	1,05,600[30]	1,41,703[30]	1,64,415[30]	1,93,407[29]	2,03,672[28]	2,24,000[28]	2,94,320	3,59,854
२०१४ में नरेन्द्र मोदी नीत भाजपा सरकार ने मेक इन इण्डिया के नाम से भारत में निर्माण अभियान की शुरुआत की और भारत को हथियार आयातक से निर्यातक बनाने के लक्ष्य की घोषणा की। रक्षा निर्माण के द्वार निजी कंपनियों के लिए भी खोल दिए गए और भारत के कई उद्योग घरानों ने बड़े पैमाने पर इस क्षेत्र में पूंजी निवेश की योजनाएँ घोषित की। फ्राँस की डसॉल्ट एविएशन ने अंबानी समूह के साथ साझेदारी में रफेल लड़ाकू विमान[31], तथा अमेरिका की लॉकहीड मार्टिन ने टाटा समूह के साथ साझेदारी लड़ाकू विमान एफ-१६ [32] का निर्माण भारत में प्रारंभ करने की घोषणाएँ की हैं। अन्य प्रतिष्ठित समूह जैसे एल एंड टी,[33][34] महिंद्रा, कल्याणी आदि भी कई परियोजनाओं के निर्माण की पहल कर चुके हैं जिनमें तोपें, असला, जलपोत व पनडुब्बियों का निर्मान शामिल है। रूस के साथ कमोव हेलीकॉप्टर का निर्माण भी भारत में करने के लिए समझौता हुआ है।

महाशक्ति
शीर्ष फॉरेन पॉलिसी मैगजीन ने अपने सर्वे में कहा कि भारत २०१७ में विश्व में ६ वीं महाशक्ति है।[35]

राज्य और केन्द्रशासित प्रदेश
मुख्य लेख: भारत के राज्य
वर्तमान में भारत 28 राज्यों तथा 9 केन्द्रशासित प्रदेशों मे बँटा हुआ है। राज्यों की चुनी हुई स्वतंत्र सरकारें हैं, जबकि केन्द्रशासित प्रदेशों पर केन्द्र द्वारा नियुक्त प्रबंधन शासन करता है, हालाँकि पॉण्डिचेरी और दिल्ली की लोकतांत्रिक सरकार भी हैं।

अन्टार्कटिका और दक्षिण गंगोत्री और मैत्री पर भी भारत के वैज्ञानिक-स्थल हैं, यद्यपि अभी तक कोई वास्तविक आधिपत्य स्थापित नहीं किया गया है।

राज्यों के नाम निम्नवत हैं (कोष्ठक में राजधानी का नाम)
ता है।अरुणाचल प्रदेश (इटानगर)
असम (दिसपुर)
उत्तर प्रदेश (लखनऊ)
उत्तराखण्ड (देहरादून)
ओड़िशा (भुवनेश्वर)
आंध्र प्रदेश (अमरावती)
कर्नाटक (बंगलोर)
केरल (तिरुवनंतपुरम)
गोआ (पणजी)
गुजरात (गांधीनगर)
छत्तीसगढ़ (रायपुर)
झारखंड (रांची)
तमिलनाडु (चेन्नई)
तेलंगाना (हैदराबाद)
त्रिपुरा (अगरतला)
नागालैंड (कोहिमा)
पश्चिम बंगाल (कोलकाता)
पंजाब (चंडीगढ़†)
बिहार (पटना)
मणिपुर (इम्फाल)
मध्य प्रदेश (भोपाल)
महाराष्ट्र (मुंबई)
मिज़ोरम (आइजोल)
मेघालय (शिलांग)
राजस्थान (जयपुर)
सिक्किम (गंगटोक)
हरियाणा (चंडीगढ़†)
हिमाचल प्रदेश (शिमला)
केन्द्रशासित प्रदेश
जम्मू और कश्मीर (श्रीनगर/जम्मू)
लदाख
अंडमान व निकोबार द्वीपसमूह(पोर्ट ब्लेयर)
चंडीगढ़†* (चंडीगढ़)
दमन और दीव* (दमन)
दादरा और नागर हवेली* (सिलवासा)
पॉण्डिचेरी* (पुडुचेरी)
लक्षद्वीप* (कवरत्ती)
दिल्ली (नई दिल्ली)
† चंडीगढ़ एक केंद्रशासित प्रदेश और पंजाब और हरियाणा दोनों राज्यों की राजधानी है।


प्रमुख जनसंख्या केंद्र (पूरी सूची देखें)
दर्शनवार्तासंपादन
श्रेणी
मुख्य शहर
क्षेत्र आबादी
मेट्रोपॉलिटन सांख्यिकीय क्षेत्र
राज्य

मुंबई शहर रात में
मुंबई

Smog in Dehli
दिल्ली

बंगलुरु
बंगलुरु

Hyderabad
हैदराबाद

1
मुंबई
1,24,42,373[36]
मुम्बई महानगरीय क्षेत्र
महाराष्ट्र
2
दिल्ली
1,10,34,555[37]
दिल्ली महानगरीय क्षेत्र
दिल्ली
3
बंगलुरु
84,43,675[38]
बंगलुरु महानगरीय क्षेत्र
कर्नाटक
4
हैदराबाद
67,31,790[39]
हैदराबाद महानगरीय क्षेत्र
आंध्र प्रदेश
5
अहमदाबाद
55,77,967[40]
अहमदाबाद महानगरीय क्षेत्र
गुजरात
6
चेन्नई
46,46,732[41]
चेन्नई महानगरीय क्षेत्र
तमिल नाडू
7
कोलकाता
44,96,694[42]
कोलकाता महानगरीय क्षेत्र
पश्चिम बंगाल
8
सूरत
44,67,797[40]
सूरत महानगरीय क्षेत्र
गुजरात
9
पुणे
31,24,458 [43]
पुणे महानगरीय क्षेत्र
महाराष्ट्र
10
जयपुर
30,46,163[44]
जयपुर महानगरीय क्षेत्र
राजस्थान
11
रांची
28,96,677[45]
रांची महानगरीय क्षेत्र
झारखंड
12
लखनऊ
28,17,105[46]
लखनऊ महानगरीय क्षेत्र
उत्तर प्रदेश
13
कानपुर
27,65,348[47]
कानपुर महानगरीय क्षेत्र
उत्तर प्रदेश
14
नागपुर
24,05,665[48]
नागपुर महानगरीय क्षेत्र
महाराष्ट्र
15
इंदौर
1,960,631[49]
इंदौर महानगरीय क्षेत्र
मध्य प्रदेश
17
भोपाल
17,98,218[50]
भोपाल महानगरीय क्षेत्र
मध्य प्रदेश
19
पटना
16,83,200[51]
पटना महानगरीय क्षेत्र
बिहार
20
वड़ोदरा
16,66,703[40]
वड़ोदरा महानगरीय क्षेत्र
गुजरात
22
लुधियाना
16,13,878[52]
लुधियाना महानगरीय क्षेत्र
पंजाब
26
नासिक
14,86,973[53]
नासिक महानगरीय क्षेत्र
महाराष्ट्र
28
मेरठ
1,309,023[54]
मेरठ महानगरीय क्षेत्र
उत्तर प्रदेश
भारतीय जनगणना ब्यूरो, २०११ के आधार पर[54]
भाषाएँ
मुख्य लेख: भारत की भाषाएँ
भाषाओं के मामले में भारतवर्ष विश्व के समृद्धतम देशों में से है। संविधान के अनुसार हिन्दी भारत की राजभाषा है, और अंग्रेजी को सहायक राजाभाषा का स्थान दिया गया है। १९४७-१९५० के संविधान के निर्माण के समय देवनागरी लिपि में लिखी हिन्दी भाषा और हिन्दी-अरबी अंकों के अन्तर्राष्ट्रीय स्वरूप को संघ (केंद्र) सरकार की कामकाज की भाषा बनाया गया था, और गैर-हिन्दी भाषी राज्यों में हिन्दी के प्रचलन को बढ़ाकर उन्हें हिन्दी-भाषी राज्यों के समान स्तर तक आने तक के लिये १५ वर्षों तक अंग्रेजी के इस्तेमाल की इजाज़त देते हुए इसे सहायक राजभाषा का दर्ज़ा दिया गया था। संविधान के अनुसार यह व्यवस्था १९५० मे समाप्त हो जाने वाली थी, लेकिन् तमिलनाडु राज्य के हिन्दी भाषा विरोधी आन्दोलन और हिन्दी भाषी राज्यों राजनैतिक विरोध के परिणामस्वरूप, संसद ने इस व्यवस्था की समाप्ति को अनिश्चित काल तक स्थगित कर दिया है। इस वजह से वर्तमान समय में केंद्रीय सरकार में काम हिन्दी और अंग्रेज़ी भाषाओं में होता है और राज्यों में हिन्दी अथवा अपने-अपने क्षेत्रीय भाषाओं में काम होता है। केन्द्र और राज्यों और अन्तर-राज्यीय पत्र-व्यवहार के लिए, यदि कोई राज्य ऐसी मांग करे, तो हिन्दी और अंग्रेज़ी दोनों भाषाओं का होना आवश्यक है। भारतीय संविधान एक राष्ट्रभाषा का वर्णन नहीं करता।

हिन्दी और अंग्रेज़ी के इलावा संविधान की आठवीं अनुसूची में २० अन्य भाषाओं का वर्णन है जिन्हें भारत में आधिकारिक कामकाज में इस्तेमाल किया जा सकता है। संविधान के अनुसार सरकार इन भाषाओं के विकास के लिये प्रयास करेगी, और अधिकृत राजभाषा (हिन्दी) को और अधिक समृद्ध बनाने के लिए इन भाषाओं का उपयोग करेगी। आठवीं अनुसूची में दर्ज़ २२ भाषांए ये हैं:

संस्कृत
हिन्दी
अंग्रेजी
मराठी
नेपाली
मैथिली
पंजाबी
तमिल
तेलुगू
मलयालम
कन्नड
गुजराती
बांग्ला
असमिया
ओड़िया या उड़िया
कश्मीरी
मणिपुरी
कोंकणी
डोगरी
उर्दू
सिन्धी
संथाली
राज्यवार भाषाओं की आधिकारिक स्थिति इस प्रकार है:

नंबर.	राज्य	आधिकारिक भाषा(एं)	अन्य मान्यता प्राप्त भाषाएं
१.	अरुणाचल प्रदेश	अंग्रेज़ी[55]:65	
२.	असम	असमिया, अंग्रेज़ी[56]	बांग्ला बराक घाटी के तीन ज़िलों में;[57] बोडो बोडोलैंड क्षेत्रीय परिषद् के ज़िलों में.[58]
३.	आंध्र प्रदेश	तेलुगु[59]	उर्दू इन ज़िलों में दूसरी आधिकारिक भाषा है: कुर्नूल, कडपा, अनंतपुर, गुन्टूर, चित्तूर और नेल्लोर जहां १२% से अधिक जनसंख्या उर्दू को प्राथमिक भाषा के तौर पर बोलती है।[60]
४.	उत्तर प्रदेश	हिन्दी	उर्दू[61]
५.	उत्तराखण्ड	हिन्दी	संस्कृत[62]
६.	ओडिशा	ओडिया	
७.	कर्नाटक	कन्नड
८.	केरल	मलयालम	अंग्रेज़ी[63]
९.	गुजरात	गुजराती[55]:28	
१०.	गोआ	कोंकणी[64]	मराठी,[55]:27 [65] English[66]
११.	छत्तीसगढ	हिन्दी[55]:pg 29 [67]	छत्तीसगढी[68]
१२.	जम्मू और कश्मीर	उर्दू	अंग्रेज़ी[69]
१३.	झारखण्ड	हिन्दी	संथाली, ओडिया और् बांग्ला[55]
१४.	तमिल नाडु	तमिल	अंग्रेज़ी[55]
१५.	तेलंगाना	तेलुगु	उर्दू इन ज़िलों में दूसरी आधिकारिक भाषा है: हैदराबाद, रंगा रेड्डी, मेडक, निज़ामाबाद, महबूबनगर, अदीलाबाद और वारंगल [60]
१६.	त्रिपुरा	बांग्ला और कोक्रोबोरोक[70][71]	
१७.	नागालैंड	अंग्रेज़ी[55]	
१८.	पंजाब	पंजाबी	
१९.	पश्चिमी बंगाल	बांग्ला	अंग्रेज़ी और नेपाली[55]
२०.	बिहार	हिन्दी[72]	उर्दू (कुछ क्षेत्रों और कामों के लिये)[73], अंगिका, भोजपुरी, बज्जिका, और मैथिली
२१.	मणिपुर	मणिपुरी(मेइतेई, या मेइतेईलॉन भी कहा जाता है)[74]	अंग्रेज़ी[55]
२२.	मध्य प्रदेश	हिन्दी[75]	
२३.	महाराष्ट्र	मराठी	
२४.	मिज़ोरम	मिज़ो	
२५.	मेघालय	अंग्रेज़ी[76]	खासी भाषा और गारो भाषा[77]
२६.	राजस्थान	हिन्दी	
२७.	सिक्किम	नेपाली[78]	११ अन्य भाषाओं को आधिकारिक भाषा का दर्ज़ा प्राप्त है, लेकिन सिर्फ़ संस्कृति और परंपरा के संरक्षण के नज़रिये से [79]
२८.	हरियाणा	हिन्दी[80]	पंजाबी[81]
२९.	हिमाचल प्रदेश	हिन्दी[82]	अंग्रेज़ी[55भूगोल और जलवायु
मुख्य लेख: भारत का भूगोल
भू-आकृतिक विशेषतायें

हिमालय उत्तर में जम्मू और कश्मीर से लेकर पूर्व में अरुणांचल प्रदेश तक भारत की अधिकतर पूर्वी सीमा बनाता है

राथोंग शिखर, कंचनजंघा के समीप स्थित, जेमाथांग ग्लेशियर के पास से लिया गया चित्र
भारत पूरी तौर पर भारतीय प्लेट के ऊपर स्थित है जो भारतीय आस्ट्रेलियाई प्लेट (Indo-Australian Plate) का उपखण्ड है। प्राचीन काल में यह प्लेट गोंडवानालैण्ड का हिस्सा थी और अफ्रीका और अंटार्कटिका के साथ जुड़ी हुई थी। तकरीबन ९ करोड़ वर्ष पहले क्रीटेशियस काल में भारतीय प्लेट १५ सेमी. वर्ष की गति से उत्तर की ओर बढ़ने लगी और इओसीन पीरियड में यूरेशियन प्लेट से टकराई। भारतीय प्लेट और यूरेशियन प्लेट के मध्य स्थित टेथीज भूसन्नति के अवसादों के वालन द्वारा ऊपर उठने से तिब्बत पठार और हिमालय पर्वत का निर्माण हुआ। सामने की द्रोणी में बाद में अवसाद जमा हो जाने से सिन्धु-गंगा मैदान बना। भारतीय प्लेट अभी भी लगभग ५ सेमी./वर्ष की गति से उत्तर की ओर गतिशील है और हिमालय की ऊंचाई में अभी भी २ मिमी./वर्ष कि गति से उत्थान हो रहा है।

भारत के उत्तर में हिमालय की पर्वतमाला नए और मोड़दार पहाड़ों से बनी है। यह पर्वतश्रेणी कश्मीर से अरुणाचल तक लगभग १,५०० मील तक फैली हुई है। इसकी चौड़ाई १५० से २०० मील तक है। यह संसार की सबसे ऊँची पर्वतमाला है और इसमें अनेक चोटियाँ २४,००० फुट से अधिक ऊँची हैं। हिमालय की सबसे ऊँची चोटी माउंट एवरेस्ट है जिसकी ऊँचाई २९,०२८ फुट है जो नेपाल में स्थित है।

हिमालय के दक्षिण सिन्धु-गंगा मैदान है जो सिंधु, गंगा तथा ब्रह्मपुत्र और उनकी सहायक नदियों द्वारा बना है। हिमालय (शिवालिक) की तलहटी में जहाँ नदियाँ पर्वतीय क्षेत्र को छोड़कर मैदान में प्रवेश करती हैं, एक संकीर्ण पेटी में कंकड पत्थर मिश्रित निक्षेप पाया जाता है जिसमें नदियाँ अंतर्धान हो जाती हैं। इस ढलुवाँ क्षेत्र को भाबर कहते हैं। भाबर के दक्षिण में तराई प्रदेश है, जहाँ विलुप्त नदियाँ पुन: प्रकट हो जाती हैं। यह क्षेत्र दलदलों और जंगलों से भरा है। तराई के दक्षिण में जलोढ़ मैदान पाया जाता है। मैदान में जलोढ़ दो किस्म के हैं, पुराना जलोढ़ और नवीन जलोढ़। पुराने जलोढ़ को बाँगर कहते हैं। यह अपेक्षाकृत ऊँची भूमि में पाया जाता है, जहाँ नदियों की बाढ़ का जल नहीं पहुँच पाता। इसमें कहीं कहीं चूने के कंकड मिलते हैं। नवीन जलोढ़ को खादर कहते हैं। यह नदियों की बाढ़ के मैदान तथा डेल्टा प्रदेश में पाया जाता है जहाँ नदियाँ प्रति वर्ष नई तलछट जमा करती हैं।

उत्तरी भारत के मैदान के दक्षिण का पूरा भाग एक विस्तृत पठार है जो दुनिया के सबसे पुराने स्थल खंड का अवशेष है और मुख्यत: कड़ी तथा दानेदार कायांतरित चट्टानों से बना है। पठार तीन ओर पहाड़ी श्रेणियों से घिरा है। उत्तर में विंध्याचल तथा सतपुड़ा की पहाड़ियाँ हैं, जिनके बीच नर्मदा नदी पश्चिम की ओर बहती है। नर्मदा घाटी के उत्तर विंध्याचल प्रपाती ढाल बनाता है। सतपुड़ा की पर्वतश्रेणी उत्तर भारत को दक्षिण भारत से अलग करती है और पूर्व की ओर महादेव पहाड़ी तथा मैकाल पहाड़ी के नाम से जानी जाती है। सतपुड़ा के दक्षिण अजंता की पहाड़ियाँ हैं। प्रायद्वीप के पश्चिमी किनारे पर पश्चिमी घाट और पूर्वी किनारे पर पूर्वी घाट नामक पहाडियाँ हैं।

कई महत्वपूर्ण और बड़ी नदियाँ जैसे गंगा, ब्रह्मपुत्र, यमुना, गोदावरी और कृष्णा भारत से होकर बहती हैं।

जलवायु
कोपेन के वर्गीकरण में भारत में छह प्रकार की जलवायु का निरूपण है किन्तु यहाँ यह भी ध्यातव्य है कि भू-आकृति के प्रभाव में छोटे और स्थानीय स्तर पर भी जलवायु में बहुत विविधता और विशिष्टता मिलती है। भारत की जलवायु दक्षिण में उष्णकटिबंधीय है और हिमालयी क्षेत्रों में अधिक ऊँचाई के कारण अल्पाइन (ध्रुवीय जैसी), एक ओर यह पुर्वोत्तर भारत में उष्ण कटिबंधीय नम प्रकार की है तो पश्चिमी भागों में शुष्क प्रकार की।

कोपेन के वर्गीकरण के अनुसार भारत में निम्नलिखित छह प्रकार के जलवायु प्रदेश पाए जाते हैं:

अल्पाइन – (ETh);
आर्द्र उपोष्ण – (Cwa);
उष्ण कटिबंधीय नम और शुष्क – (Aw);
उष्ण कटिबंधीय नम – (Am);
अर्धशुष्क – (BSh);
शुष्क मरुस्थलीय – (BWh).
परंपरागत रूप से भारत में छह ऋतुएँ मानी जाती रहीं हैं परन्तु भारतीय मौसम विज्ञान विभाग चार ऋतुओं का वर्णन करता है जिन्हें हम उनके परंपरागत नामों से तुलनात्मक रूप में निम्नवत लिख सकते हैं:

शीत ऋतु (Winters) – दिसंबर से मार्च तक, जिसमें दिसंबर और जनवरी सबसे ठंढे महीने होते हैं; उत्तरी भारत में औसत तापमान १० से १५ डिग्री सेल्सियस होता है।

ग्रीष्म ऋतु (Summers or Pre-monsoon) – अप्रैल से जून तक जिसमें मई सबसे गर्म महीना होता है, औसत तापमान ३२ से ४० डिग्री सेल्सियस होता है।

वर्षा ऋतु (Monsoon or Rainy) – जुलाई से सितम्बर तक, जिसमें सार्वाधिक वर्षा अगस्त महीने में होती है, वस्तुतः मानसून का आगमन और प्रत्यावर्तन (लौटना) दोनों क्रमिक रूप से होते हैं और अलग अलग स्थानों पर इनका समय अलग अलग होता है। सामान्यतः १ जून को केरल तट पर मानसून के आगमन तारीख होती है इसके ठीक बाद यह पूर्वोत्तर भारत में पहुँचता है और क्रमशः पूर्व से पश्चिम तथा उत्तर से दक्षिण की ओर गतिशील होता है इलाहाबाद में मानसून के पहुँचने की तिथि १८ जून मानी जाती है और दिल्ली में २९ जून।

शरद ऋतु (Post-monsoon ot Autumn) - उत्तरी भारत में अक्टूबर और नवंबर माह में मौसम साफ़ और शांत रहता है और अक्टूबर में मानसून लौटना शुरू हो जाता है जिससे तमिलनाडु के तट पर लौटते मानसून से वर्षा होती है।

भारत के मुख्य शहर हैं – दिल्ली, मुम्बई, कोलकाता, चेन्नई, बंगलोर (बेंगलुरु)|

ये भी देंखे – भारत के शहर
अर्थव्यवस्था
मुख्य लेख: भारत की अर्थव्यवस्था

२०१४ में क्रयशक्ति समानता के आधार पर भारतीय अर्थव्यवस्था विश्व में तीसरी सबसे बड़ी थी।
मुद्रा स्थानांतरण की दर से भारत की अर्थव्यवस्था विश्व में दसवें और क्रयशक्ति के अनुसार तीसरे स्थान पर है। वर्ष २००३ में भारत में लगभग ८% की दर से आर्थिक वृद्धि हुई है जो कि विश्व की सबसे तीव्र बढती हुई अर्थव्यवस्थओं में से एक है। परंतु भारत की अत्यधिक जनसंख्या के कारण प्रतिव्यक्ति आय क्रयशक्ति की दर से मात्र ३,२६२ अमेरिकन डॉलर है जो कि विश्व बैंक के अनुसार १२५वें स्थान पर है। भारत का विदेशी मुद्रा भंडार २६५ (मार्च २००९) अरब अमेरिकी डॉलर है। मुम्बई भारत की आर्थिक राजधानी है और भारतीय रिजर्व बैंक और बॉम्बे स्टॉक एक्सचेंज का मुख्यालय भी। यद्यपि एक चौथाई भारतीय अभी भी निर्धनता रेखा से नीचे हैं, तीव्रता से बढ़ती हुई सूचना प्रौद्योगिकी कंपनियों के कारण मध्यमवर्ग में वृद्धि हुई है। १९९१ के बाद भारत में आर्थिक सुधार की नीति ने भारत के सर्वंगीण विकास मे बड़ी भूमिका निभाई है।


सूचना प्रोद्योगिकी (आईटी) भारत के सबसे अधिक विकासशील उद्योगों में से एक है, वार्षिक आय २८५० करोड़ डालर, इन्फोसिस, भारत की सबसे बडी आईटी कम्पनियों में से एक
१९९१ के बाद भारत में हुए आर्थिक सुधारोँ ने भारत के सर्वांगीण विकास मे बड़ी भूमिका निभाई। भारतीय अर्थव्यवस्था ने कृषि पर अपनी ऐतिहासिक निर्भरता कम की है और कृषि अब भारतीय सकल घरेलू उत्पाद (जीडीपी) का केवल २५% है। दूसरे प्रमुख उद्योग हैं उत्खनन, पेट्रोलियम, बहुमूल्य रत्न, चलचित्र, वस्त्र, सूचना प्रौद्योगिकी सेवाएं, तथा सजावटी वस्तुऐं। भारत के अधिकतर औद्योगिक क्षेत्र उसके प्रमुख महानगरों के आसपास स्थित हैं। हाल ही के वर्षों में $१७२० करोड़ अमरीकी डालर वार्षिक आय २००४-२००५ के साथ भारत सॉफ़्टवेयर और बीपीओ सेवाओं का सबसे बडा केन्द्र बन कर उभरा है। इसके साथ ही कई लघु स्तर के उद्योग भी हैं जोकि छोटे भारतीय गाँव और भारतीय नगरों के कई नागरिकों को जीविका प्रदान करते हैं। पिछले वर्षों में भारत में वित्तीय संस्थानों ने विकास में बड़ी भूमिका निभाई है।

केवल तीस लाख विदेशी पर्यटकों के प्रतिवर्ष आने के बाद भी भारतीय पर्यटन राष्ट्रीय आय का एक अति आवश्यक, परन्तु कम विकसित स्रोत है। पर्यटन उद्योग भारत के जीडीपी का कुल ५,३% है। पर्यटन १०% भारतीय कामगारों को आजीविका देता है। वास्तविक संख्या ४.२ करोड है। आर्थिक रूप से देखा जाए तो पर्यटन भारतीय अर्थव्यवस्था को लगभग $४०० करोड डालर प्रदान करता है। भारत के प्रमुख व्यापार सहयोगी हैं अमरीका, जापान, चीन और संयुक्त अरब अमीरात।

भारत के निर्यातों में कृषि उत्पाद, चाय, कपड़ा, बहुमूल्य रत्न व आभूषण, साफ़्टवेयर सेवायें, इंजीनियरिंग सामान, रसायन तथा चमड़ा उत्पाद प्रमुख हैं जबकि उसके आयातों में कच्चा तेल, मशीनरी, बहुमूल्य रत्न, उर्वरक (फ़र्टिलाइज़र) तथा रसायन प्रमुख हैं। वर्ष २००४ के लिये भारत के कुल निर्यात $६९१८ करोड़ डालर के थे जबकि उसके आयात $८९३३ करोड़ डालर के थे।

दिसम्‍बर 2013 के अंत में भारत का कुल विदेशी कर्ज 426.0 अरब अमरीकी डॉलर था, जिसमें कि दीर्घकालिक कर्ज 333.3 अरब (78,2%) तथा अल्‍पकालिक कर्ज 92,7% अरब अमरीकी डॉलर (21,8%) था। कुल विदेशी कर्ज में सरकार का विदेशी कर्ज 76.4 अरब अमरीकी डॉलर (कुल विदेशी कर्ज का 17.9 प्रतिशत) था, बाकी में व्‍यावसायिक उधार, एनआरआई जमा और बहुउद्देश्‍यीय कर्ज आदि हैं।[83]
जनसांख्यिकी
मुख्य लेख: भारत के लोग
भारत में धार्मिक समूह (२०११ की जनगणना)[84]
धार्मिक समूह			प्रतिशत	
हिन्दू	
  
79.80%
मुस्लिम	
  
14.23%
ईसाई	
  
2.30%
सिख	
  
1.72%
बौद्ध	
  
0.70%
जैन	
  
0.37%
निधर्मी	
  
0.24%

हिन्दू धर्म भारत का सबसे बडा़ धर्म है - इस चित्र में गोआ का एक मंदिर दर्शाया गया है
भारत चीन के बाद विश्व का दूसरा सबसे अधिक जनसंख्या वाला देश है। भारत की विभिन्नताओं से भरी जनता में भाषा, जाति और धर्म, सामाजिक और राजनीतिक सौहार्द्र और समरसता के मुख्य शत्रु हैं।

भारत की जनगणना २०११ के अनुसार भारत में ७४.०४ प्रतिशत साक्षरता है जिस में से +८०% पुरुष और ६हैं।[85]% स्त्रियाँ साक्षर हैं। लिंग अनुपात की दृष्टि से भारत में प्रत्येक १००० पुरुषों के पीछे मात्र ९४० महिलायें हैं। कार्य भागीदारी दर (कुल जनसंख्या मे कार्य करने वालों का भाग) ३९.१% है। पुरुषों के लिये यह दर ५१,७% और स्त्रियों के लिये २५,६% है। भारत की १००० जनसंख्या में २२.३२ जन्मों के साथ बढ़ती जनसंख्या के आधे लोग २२.६६ वर्ष से कम आयु के हैं।

यद्यपि भारत की ७९.८० प्रतिशत या ९६.६२ करोड़ जनसंख्या हिन्दू है,[86] १४.२३ प्रतिशत या १७.२२ करोड़ जनसंख्या के साथ भारत विश्व में मुसलमानों की संख्या में भी इंडोनेशिया और पाकिस्तान के बाद तीसरे स्थान पर है। अन्य धर्मावलम्बियों में ईसाई (२.३० % या २.७८ करोड़), सिख (१,७२ % या २.०८ करोड़), बौद्ध (०,७० % या ८४.४३ लाख), जैन (०,३७ % या ४४.५२ लाख), अन्य धर्म (०,६६ % या ७९.३८ लाख) इनमें यहूदी, पारसी, अहमदी और बहाई आदि धर्मीय हैं। नास्तिकता ०,२४% या ३८.३७ लाख है।

भारत दो मुख्य भाषा-सूत्रों: आर्य और द्रविड़ भाषाओँ का स्रोत भी है। भारत का संविधान कुल २३ भाषाओं को मान्यता देता है। हिन्दी और अंग्रेजी केन्द्रीय सरकार द्वारा सरकारी कामकाज के लिये उपयोग की जाती हैं। संस्कृत और तमिल जैसी अति प्राचीन भाषाएं भारत में ही जन्मी हैं। संस्कृत, संसार की सर्वाधिक प्राचीन भाषाओँ में से एक है, जिसका विकास पथ्यास्वस्ति नाम की अति प्राचीन भाषा/ बोली से हुआ था। तमिल के अलावा सारी भारतीय भाषाएँ संस्कृत से ही विकसित हुई हैं, हालाँकि संस्कृत और तमिल में कई शब्द समान हैं ! कुल मिला कर भारत में १६५२ से भी अधिक भाषाएं एवं बोलियाँ बोली जातीं हैं।

संस्कृति
मुख्य लेख: भारतीय संस्कृति

ताजमहल, विश्व के सबसे प्रसिद्ध पर्यटक स्थलों में गिना जाता है।
भारत की सांस्कृतिक धरोहर बहुत संपन्न है। यहाँ की संस्कृति अनोखी है और वर्षों से इसके कई अवयव अब तक अक्षुण्य हैं। आक्रमणकारियों तथा प्रवासियों से विभिन्न चीजों को समेट कर यह एक मिश्रित संस्कृति बन गई है। आधुनिक भारत का समाज, भाषाएं, रीति-रिवाज इत्यादि इसका प्रमाण हैं। ताजमहल और अन्य उदाहरण, इस्लाम प्रभावित स्थापत्य कला के उत्कृष्ट नमूने हैं।


गुम्पा नृत्य एक तिब्बती बौद्ध समाज का सिक्किम में छिपा नृत्य है। यह बौद्ध नव वर्ष पर किया जाता है।
भारतीय समाज बहुधर्मिक, बहुभाषी तथा मिश्र-सांस्कृतिक है। पारंपरिक भारतीय पारिवारिक मूल्यों को काफी आदर की दृष्टि से देखा जाता है।

विभिन्न धर्मों के इस भूभाग पर कई मनभावन पर्व त्यौहार मनाए जाते हैं - दिवाली, होली, दशहरा. पोंगल तथा ओणम . ईद उल-फ़ित्र, ईद-उल-जुहा, मुहर्रम, क्रिसमस, ईस्टर आदि भी काफ़ी लोकप्रिय हैं।

भारत में संगीत तथा नृत्य की अपनी शैलियां भी विकसित हुईं, जो बहुत ही लोकप्रिय हैं। भरतनाट्यम, ओडिसी, कथक प्रसिद्ध भारतीय नृत्य शैली है। हिन्दुस्तानी संगीत तथा कर्नाटक संगीत भारतीय परंपरागत संगीत की दो मुख्य धाराएं हैं। लोक नृत्यों (folk dances) में शामिल हैं पंजाब का भांगड़ा, असम का बिहू, झारखंड का झुमइर और डमकच, झारखंड और उड़ीसा का छाऊ, राजस्थान का घूमर, गुजरात का डांडिया और गरबा, कर्नाटक जा यक्षगान, महाराष्ट्र का लावनी और गोवा का देख्ननी ।

हालाँकि हॉकी देश का राष्ट्रीय खेल है, क्रिकेट सबसे अधिक लोकप्रिय है। वर्तमान में फुटबॉल, हॉकी तथा टेनिस में भी बहुत भारतीयों की अभिरुचि है। देश की राष्ट्रीय क्रिकेट टीम 1983 और 2011 में दो बार विश्व कप और 2007 का 20–20 विश्व-कप जीत चुकी है। इसके अतिरिक्त वर्ष 2003 में वह विश्व कप के फाइनल तक पहुँची थी। 1930 तथा 40 के दशक में हॉकी भारत में अपने चरम पर थी। मेजर ध्यानचंद ने हॉकी में भारत को बहुत प्रसिद्धि दिलाई और एक समय भारत ने अमरीका को 24–0 से हराया था जो अब तक विश्व कीर्तिमान है। शतरंज के जनक देश भारत के खिलाड़ी विश्वनाथ आनंद ने अच्छा प्रदर्शन किया है।

वैश्वीकरण के इस युग में शेष विश्व की तरह भारतीय समाज पर भी अंग्रेजी तथा यूरोपीय प्रभाव पड़ रहा है। बाहरी लोगों की खूबियों को अपनाने की भारतीय परंपरा का नया दौर कई भारतीयों की दृष्टि में उचित नहीं है। एक खुले समाज के जीवन का यत्न कर रहे लोगों को मध्यमवर्गीय तथा वरिष्ठ नागरिकों की उपेक्षा का शिकार होना पड़ता है। कुछ लोग इसे भारतीय पारंपरिक मूल्यों का हनन भी मानते हैं। विज्ञान तथा साहित्य में अधिक प्रगति न कर पाने की वजह से भारतीय समाज यूरोपीय लोगों पर निर्भर होता जा रहा है। ऐसे समय में लोग विदेशी अविष्कारों का भारत में प्रयोग अनुचित भी समझते हैं।

सिनेमा और टेलीविज़न
मुख्य लेख: भारतीय सिनेमा
भारतीय फिल्म उद्योग, दुनिया की सबसे ज्यादा देखी जाने वाली सिनेमा का उत्पादन करता है। इसके अलावा यहाँ असमिया, बंगाली, भोजपुरी, हिंदी, कन्नड़, मलयालम, पंजाबी, गुजराती, मराठी, ओडिया, तमिल और तेलुगू भाषाओं के क्षेत्रीय सिनेमाई परंपराएं भी मौजूद हैं। दक्षिण भारतीय सिनेमा का राष्ट्रीय फिल्म राजस्व में 75% से अधिक का हिस्सा है। भारत में सितंबर 2016 तक 2200 मल्टीप्लेक्स स्क्रीन सिनेमाघर थे तथा इसके 2019 तक 3000 तक बढ़ने की अपेक्षा की गई हैं।[87]

1959 में भारत में टेलीविजन का प्रसारण, राज्य संचालित संचार के माध्यम के रूप में शुरू हुआ, और अगले दो दशकों तक इसका धीमी गति से विस्तार हुआ। 1990 के दशक में टेलीविजन प्रसारण पर राज्य के एकाधिकार समाप्त हो गया, और तब से, उपग्रह चैनलों ने भारतीय समाज की लोकप्रिय संस्कृति को आकार दिया है। आज, भारत में टेलीविज़न मनोरंजन का सबसे प्रचलित माध्यम हैं, तथा इसकी पैठ समाज के हर वर्ग तक फैली हैं। उद्योग के अनुमान हैं कि भारत में 2012 तक 462 मिलियन उपग्रह या केबल कनेक्शन के साथ, कुल 554 मिलियन से अधिक टीवी उपभोक्ता हैं, मनोरंजन के अन्य साधनो में प्रेस मीडिया (350 मिलियन), रेडियो (156 मिलियन) तथा इंटरनेट (37 मिलियन) भी सम्मलित हैं

पाक-शैली (खानपान)
मुख्य लेख: भारतीय खाना
भारतीय खानपान बहुत ही समृद्ध है। शाकाहारी तथा मांसाहारी दोनों ही तरह का खाना पसन्द किया जाता है। भारतीय व्यंजन विदेशों में भी बहुत पसन्द किए जाते हैं।

विदेश-सम्बन्ध                   
पहचान की राजनीति
पहचान की राजनीति (identity politics) ऐसी राजनैतिक विचारधाराएँ और तर्क होते हैं जो किसी देश, राज्य या अन्य राजनैतिक इकाई के पूर्ण हित को छोड़कर उन समूहों के हितों और परिप्रेक्ष्यों को बढ़ावा देने पर बल दें जिसके लोग सदस्य हों। यह समूह जाति, धर्म, लिंग, विचारधारा, राष्ट्रीयता, संस्कृति, भाषा, इतिहास, व्यवसाय या अन्य किसी लक्षण पर आधारित हो सकते हैं। यह आवश्यक नहीं है कि जिस समूह के सन्दर्भ में पहचान की राजनीति की जा रही है उस समूह के सभी सदस्य ऐसी राजनैतिक गतिविधियों में भागीदार हों या उसका समर्थन करें।[1]सामाजिक प्रभाव
किसी अन्य भाषा में पढ़ें

इस पृष्ठ का ध्यान रखें
संपादित करें
Learn more
इस लेख में सत्यापन हेतु अतिरिक्त संदर्भ अथवा स्रोतों की आवश्यकता है।
समकक्ष दबाव, साथियों के एक समूह द्वारा किसी व्यक्ति पर समूह के आदर्शों के अनुरूप अपने तरीके, मूल्यों, या व्यवहार को परिवर्तित करने के लिए डाले जाने वाले दबाव का संदर्भ देता है। प्रभावित सामाजिक समूहों में सदस्यता समूह भी शामिल हैं जहां व्यक्ति "औपचारिक रूप से" एक सदस्य (उदाहरण के लिए, राजनीतिक दल, ट्रेड यूनियन) या एक सामाजिक गुट होता है। समकक्ष दबाव से प्रभावित व्यक्ति इन समूहों में शामिल होने का इच्छुक हो भी सकता है और नहीं भी. वे उन अलगाववादी समूहों की पहचान भी कर सकते हैं जिनके साथ वे जुड़ना नहीं चाहते हैं और इसलिए वे उस समूह के संबंध में प्रतिकूल व्यवहार दर्शाते हैं।[तथ्य वांछित]

युवा लोगों में युवा समकक्ष दबाव को समकक्ष दबाव का सबसे आम प्रकार माना जाता है। यह विशेष रूप अधिक आम है क्योंकि अधिकांश युवा व्यक्ति अपना ज्यादातर समय कुछ निश्चित समूहों (स्कूल तथा उनके भीतर के उपसमूह) में ही बिताते हैं, भले ही उस समूह के बारे में उनकी राय कैसी भी हो. इसके अलावा, उनमें 'मित्रों' के दबाव को सँभालने के लिए आवश्यक परिपक्वता का अभाव भी हो सकता है। साथ ही, युवा व्यक्ति उन लोगों के प्रति नकारात्मक व्यवहार दर्शाने के लिए अधिक तत्पर रहते हैं जो उनके समूह के सदस्य नहीं हैं। हालांकि, युवा समकक्ष दबाव के सकारात्मक प्रभाव भी हो सकते हैं। उदाहरण के लिए, यदि कोई किसी ऐसे समूह में शामिल है जिसके सदस्य महत्त्वाकांक्षी हैं और सफल होने के लिए मेहनत करते हैं, तो उसके ऊपर वैसा ही करने का दबाव पड़ सकता है, ताकि समूह से अलग होने की भावना से बचा जा सके. कई बार बच्चे खुद पर अधिक दबाव डाल लेते हैं। उन्हें लगता है कि उन्हें उस समूह में शामिल होना चाहिए ताकि वे "कूल (Cool)" तथा "शामिल" होने का अनुभव कर सकें. इसलिए, युवाओं पर स्वयं को बेहतर करने का दबाव पड़ता है जो कि लंबे समय में उनके भविष्य के लिए एक अच्छी बात है। यह उन युवाओं में अधिक आम है जो खेलकूद तथा अन्य रचनात्मक गतिविधियों में सक्रिय हैं जहां अपने साथियों के समूह का अनुकरण करने की भावना सबसे अधिक बलवान होती है। .

जोखिम व्यवहार	
संपादित करें
हालांकि सामाजिक रूप से स्वीकृत बच्चों का स्कूल में प्रदर्शन सबसे अच्छा रहता है क्योंकि उनके पास सबसे अधिक संसाधन, सबसे अधिक अवसर और सबसे सकारात्मक अनुभव मौजूद रहते हैं, शोध से पता चलता है कि लोकप्रिय भीड या समूह में रहना हल्के-फुल्के से लेकर मध्यम स्तर तक के गलत व्यवहार के लिए जोखिम कारक भी हो सकती है। चूँकि लोकप्रिय किशोर अपने समूह के अन्य सदस्यों के साथ काफी हिले-मिले रहते हैं इसलिए उनके द्वारा समकक्ष दबाव में आने की संभावना भी सबसे अधिक रहती है; जैसे कि नशीली दवाओं के सेवन जैसी गतिविधियां जिन्हें आमतौर पर अधिक परिपक्व तथा समझदार लोगों से संबंधित समझा जाता है। किशोरावस्था नई पहचान और अनुभवों के साथ प्रयोग का एक समय होता है। अक्सर हाई स्कूल की संस्कृति के अपने ही सामाजिक मानदंड होते हैं जो बाह्य संस्कृति से काफी अलग होते हैं। संभव है कि इन मानदंडों में से कुछ विशेष रूप से सकारात्मक या लाभकारी न हों. सामाजिक रूप से स्वीकृत बच्चों को अक्सर केवल इसलिए भी स्वीकार किया जाता है क्योंकि वे किशोरों की संस्कृति के मानदंडों के सभी पहलूओं (अच्छे और बुरे दोनों) का काफी अच्छी तरह अनुकरण करते हैं। लोकप्रिय किशोरों द्वारा अपने साथियों के समूह के साथ अधिक मजबूती से जुड़े होने के कारण साथ मिलकर शराब, सिगरेट तथा नशीली दवाओं के सेवन करते होने की संभावना अधिक होती है। हालांकि कुछ जोखिम कारक लोकप्रियता के साथ सहसंबद्ध हैं, गलत व्यवहार अक्सर केवल हल्के-फुल्के या मध्यम स्तर तक ही सीमित रहता है। इन सबके बावजूद, सामाजिक स्वीकृति कुल मिलाकर जोखिम कारकों की बजाय सुरक्षात्मक कारक अधिक प्रदान करती है।[1]

थर्ड वेव, फासीवाद के आकर्षण का प्रदर्शन करने के लिए किया गया एक प्रयोग था; इस प्रयोग को इतिहास के शिक्षक रॉन जोन्स द्वारा नाजी जर्मनी के अध्ययन के एक हिस्से के रूप में उनके समकालीन इतिहास विषय में भाग लेने वाले सौफोमोर हाई स्कूल के छात्रों के साथ किया गया था। यह प्रयोग अप्रैल 1967 के प्रथम सप्ताह के दौरान पालो अल्टो, कैलिफोर्निया के कबरली हाई स्कूल में किया गया। जोन्स अपने छात्रों को यह समझा पाने में असमर्थ रहे थे कि जर्मन लोग यहूदियों के नरसंहार के बारे में अपनी अनभिज्ञता का दावा किस प्रकार कर सकते हैं, इसलिए उन्होंने इसका प्रदर्शन करने का निर्णय किया। जोन्स ने "थर्ड वेव (तीसरी लहर)" नामक एक आंदोलन शुरू किया और अपने छात्रों को विश्वास दिला दिया कि यह आंदोलन लोकतंत्र का खात्मा करने के लिए है। लोकतंत्र द्वारा व्यक्ति की स्वतंत्रता पर जोर दिए जाने को लोकतंत्र की खामी माना गया और जोन्स ने अपने आदर्श वाक्य में आंदोलन के इस मुख्य बिंदु पर जोर दिया: "अनुशासन के माध्यम से शक्ति, क्रिया के माध्यम से शक्ति, गर्व के माध्यम से शक्ति". थर्ड वेव प्रयोग, तानाशाही तथा समकक्ष दबाव वाली परिस्थितियों में व्यवहार संबंधी जोखिम का एक उदाहरण है।[2][3]

साथियों का हल्का-फुल्का दबाव	
संपादित करें
प्रबंधन	
संपादित करें
प्रबंधन क्षेत्र में 'साथियों का हल्का-फुल्का दबाव' एक ऐसे तरीके को कहा जाता है जिसका इस्तेमाल टीम के सदस्यों के उत्साह, आगे बढ़कर काम करने तथा लक्ष्यों का स्वनिर्धारण करने की प्रवृत्ति को बढ़ाने के लिए किया जाता है। यह नेतृत्व का एक उपयोगी तरीका है। काम को सीधे तौर पर बाँटने तथा परिणाम की मांग करने की बजाय यहां पर कर्मचारियों से उनके साथियों के साथ तुलना के माध्यम से अपने प्रदर्शन को स्वयं ही सुधारने पर जोर दिया जाता है। कार्य स्थल पर समकक्ष दबाव को कई तरीकों से लागू किया जा सकता है। उदाहरण - प्रशिक्षण, टीम मीटिंग. प्रशिक्षण ; क्योंकि टीम का सदस्य अन्य संगठनों में समान भूमिका निभाने वाले लोगों के साथ संपर्क में रहता है। टीम मीटिंग; क्योंकि टीम के प्रत्येक सदस्य के बीच यहां तुलना किये जाने की संभावना रहती है, खासकर यदि मीटिंग की कार्यसूची में परिणाम तथा लक्ष्य स्थिति को पेश करना शामिल हो.[4]

स्कूल	
संपादित करें
स्कूल में 'साथियों के हल्के-फुल्के दबाव' का संदर्भ स्कूली अनुशासन तथा आंतरिक आत्म-अनुशासन को लोकतांत्रिक तरीके से प्राप्त करने से होता है। यह माना जाता है कि स्कूली शिक्षा का उचित सिद्धांत तथा शैक्षणिक धारणा, स्कूल में हिंसा को रोकने तथा शिक्षण, व्यवस्था और अनुशासन को बढ़ावा देने में निर्णायक भूमिका निभाते हैं। बच्चों को भी वयस्कों के सामान मानवाधिकार तथा स्वतंत्रता दी जानी चाहिए; उन्हें अपने मामलों के संचालन की जिम्मेदारी प्रदान की जानी चाहिए; और उन्हें पूर्ण रूप से अपने सामुदायिक जीवन का हिस्सा बनने के छूट होनी चाहिए. सभी उम्र के बच्चे (बिना किसी अपवाद के) स्कूल को प्रभावित करने वाले सभी फैसलों में भाग लेने के हकदार हैं। खर्च, सभी कर्मचारियों (शिक्षकों सहित) को रखने और निकालने, तथा समुदाय के नियमों को बनाने और उनको लागू करने संबंधी सभी निर्णयों में उनका पूर्ण और समान मत होना चाहिए. आमतौर पर, साप्ताहिक स्कूल बैठकों में नियमों को बनाया जाता है और कार्य की विवेचना की जाती है, जहां स्कूल के प्रत्येक सदस्य की ही तरह प्रत्येक छात्र के पास भी एक मत होता है: व्यक्तिगत अधिकार संबंधी मामलों की स्वतंत्रता तथा साथियों का न्याय.[5][6][7]

राजनीति विज्ञान
किसी अन्य भाषा में पढ़ें

इस पृष्ठ का ध्यान रखें
संपादित करें
Learn more
इस लेख में सत्यापन हेतु अतिरिक्त संदर्भ अथवा स्रोतों की आवश्यकता है।
राजनीतिशास्त्र वह विज्ञान है जो मानव के एक राजनीतिक और सामाजिक प्राणी होने के नाते उससे संबंधित राज्य और सरकार दोनों संस्थाओं का अध्ययन करता है।।[1]

राजनीति विज्ञान अध्ययन का एक विस्तृत विषय या क्षेत्र है। राजनीति विज्ञान में ये तमाम बातें शामिल हैं: राजनीतिक चिंतन, राजनीतिक सिद्धान्त, राजनीतिक दर्शन, राजनीतिक विचारधारा, संस्थागत या संरचनागत ढांचा, तुलनात्मक राजनीति, लोक प्रशासन, अंतर्राष्ट्रीय कानून और संगठन आदि।

परिचय	
संपादित करेंराजनीति विज्ञान का उद्भव अत्यन्त प्राचीन है। यूनानी विचारक अरस्तू को राजनीति विज्ञान का पितामह कहा जाता है। यूनानी चिन्तन में प्लेटो का आदर्शवाद एवं अरस्तू का बुद्धिवाद समाहित है।

राजनीतिशास्त्र या राजनीति विज्ञान अत्यन्त प्राचीन विषय है। प्रारंभ में इसे स्वतंत्र विषय के रूप में नहीं स्वीकारा गया। राजनीति विज्ञान का अध्ययन नीतिशास्त्र, दर्शनशास्त्र, इतिहास, एवं विधिशास्त्र आदि की अवधारणाओं के आधार पर ही करने की परम्परा थी। आधुनिक समय में इसे न केवल स्वतंत्र विषय के रूप में स्वीकारा गया अपितु सामाजिक विज्ञानों के सन्दर्भों में इसका पर्याप्त विकास भी हुआ। राजनीति विज्ञान का अध्ययन आज के सन्दर्भ में पहले की अपेक्षा एक ओर जहां अत्यधिक महत्वपूर्ण है वहीं दूसरी ओर वह अत्यन्त जटिल भी है।

राजनीति विज्ञान का महत्व इस तथ्य से प्रकट होता है कि आज राजनीतिक प्रक्रिया का अध्ययन राष्ट्रीय एवं अन्तर्राष्ट्रीय-दोनों प्रकार की राजनीति को समझने के लिये आवश्यक है। प्रक्रिया के अध्ययन से ही वास्तविक राजनीति एवं उनके भीतर अवस्थित तथ्यों का ज्ञान संभव है।

राजनीति विज्ञान की जटिलता उनके अतिव्यापी रूप व उनसे उत्पन्न स्वरूप एवं प्रकृति से जुड़ी हुई है। आज राजनीति विज्ञान ’राजनीतिक’ व गैर राजनीतिक दोनों प्रकार के तत्वों से सम्बंधित है। राजनीतिक तत्व प्रत्यक्ष रूप से राजनीतिक प्रक्रिया को संचालित करते है और इस दृष्टि से राजनीति विज्ञान के अन्तर्गत राज्य सरकार, सरकारी संस्थाओं, चुनाव प्रणाली व राजनीतिक व्यवहार का अध्ययन किया जाता है। गैर राजनीतिक तत्व अप्रत्यक्ष रूप से राजनीतिक प्रक्रिया को चलाने में योगदान देते हैं और इस कारण राजनीति की सही समझ इनको समन्वित करके ही प्राप्त की जा सकती है। इसी उद्धेश्य से राजनीतिक अध्ययन में समाज, अर्थव्यवस्था, धर्म, संस्कृति, भूगोल, विज्ञान व तकनीकी, मनोविज्ञान व इतिहास जैसे सहयोगी तत्वों को पर्याप्त महत्व दिया जाता है।

यूनानी विचारकों के समय से लेकर आधुनिक काल तक के विभिन्न चिन्तकों, सिद्धान्तवेत्ताओं और विश्लेषकों के योगदानों से राजनीति विज्ञान के रूप, अध्ययन सामग्री एवं उसकी परम्पराएॅ समय-समय पर परिवर्तित होती रही हैं। तद्नुरूप इस विषय का निरन्तर विकास होता रहा हैं। इस विकासक्रम में राजनीति विज्ञान के अध्ययन के सम्बन्ध में दो प्रमुख दृष्टिकोणों का उदय हुआ है : परम्परागत दृष्टिकोण एवं आधुनिक दृष्टिकोण। पारम्परिक या परम्परागत दृष्टिकोण राज्य-प्रधानता का परिचय देता है जबकि आधुनिक दृष्टिकोण प्रक्रिया-प्रधानता का।

राजनीति विज्ञान का परम्परागत दृष्टिकोण	
संपादित करें
ईसा पूर्व छठी सदी से 20वीं सदी में लगभग द्वितीय महायुद्ध से पूर्व तक जिस राजनीतिक दृष्टिकोण (political approach) का प्रचलन रहा है, उसे अध्ययन सुविधा की दृष्टि से 'परम्परागत राजनीतिक दृष्टिकोण' कहा जाता है। इसे आदर्शवादी या शास्त्रीय दृष्टिकोण भी कहा जाता है।

परम्परागत राजनीतिक सिद्धांत के निर्माण व विकास में अनेक राजनीतिक विचारकों का योगदान रहा है यथा- प्लेटो, अरस्तू, सिसरो, सन्त अगस्टीन, एक्विनास, लॉक, रूसो, मॉन्टेस्क्यू, कान्ट, हीगल, ग्रीन आदि। आधुनिक युग में भी अनेक विद्वान परम्परागत दृष्टिकोण के समर्थक माने जाते है जैसे- लियो स्ट्रॉस, ऐरिक वोगोलिन, ऑकसॉट, हन्ना आरेण्ट आदि।

प्राचीन यूनान व रोम में राजनीतिक सिद्धान्त के निर्माण के लिये दर्शनशास्त्र, नीतिशास्त्र, तर्कशास्त्र, इतिहास व विधि की अवधारणाओं को आधार बनाया गया था किन्तु मध्यकाल में मुख्यतः ईसाई धर्मशास्त्रीय दृष्टिकोण को राजनीतिक सिद्धान्त के निर्माण का आधार बनाया गया। 16वीं सदी में पुनर्जागरण आन्दोलन ने बौद्धिक राजनीतिक चेतना को जन्म दिया साथ ही राष्ट्र-राज्य अवधारणा को जन्म दिया। 18 वीं सदी की औद्योगिक क्रांति ने राजनीतिक सिद्धान्त के विकास को नई गति प्रदान की। इंग्लैण्ड की गौरवपूर्ण क्रांति, फ्रांस व अमेरिका की लोकतांत्रिक क्रांतियों ने परम्परागत राजनीतिक सिद्धान्त का विकास ’उदारवादी लोकतांत्रिक राजनीतिक सिद्धांत’ के रूप में किया।

परम्परागत राजनीतिक दृष्टिकोण ने राजनीतिक सिद्धान्त के निर्माण के लिये मुख्यतः दार्शनिक, तार्किक नैतिक, ऐतिहासिक व विधिक पद्धतियों को अपनाया है। 19वीं सदी से इसने विधिक, संवैधानिक, संस्थागत, विवरणात्मक एवं तुलनात्मक पद्धतियों पर विशेष बल दिया है। 20वीं सदी के प्रारंभ से ही परम्परागत दृष्टिकोण ने राजनीतिक सिद्धान्त के निर्माण के लिये एक नई दृष्टि अपनाई जो अतीत की तुलना में अधिक यथार्थवादी थी। परम्परागत राजनीतिक विज्ञान में सरकार एवं उसके वैधानिक अंगों के बाहर व्यवहार में सरकार की नीतियों एवं निर्णयों को प्रभावित करने वाले सामाजिक राजनीतिक तथ्यों के अध्ययन पर बल दिया। राजनीतिक दल एवम् दबाबसमूहों के साथ-साथ औपचारिक संगठनों के अध्ययन पर बल दिया। इसने उन सामाजिक, आर्थिक परिस्थितियों एवं आन्दोलनों के अध्ययन पर भी बल दिया जो स्पष्टतः सरकार के औपचारिक संगठन से बाहर तो होते हैं किन्तु उसकी नीतियों एवं कार्यक्रमों को प्रभावित करते हैं।

	अर्थ एवं परिभाषा	
संपादित करें
’राजनीति’ का पर्यायवाची अंग्रेजी शब्द 'पॉलिटिक्स' यूनानी भाषा के 'पॉलिस' (Polis) शब्द से बना है जिसका अर्थ 'नगर’ अथवा ’राज्य’ है। प्राचीन यूनान में प्रत्येक नगर एक स्वतंत्र राज्य के रूप में संगठित होता था और पॉलिटिक्स शब्द से उन नगर राज्यों से सम्बंधित शासन की विद्या का बोध होता था। धीरे-धीरे नगर राज्यों (सिटी स्टेट्स) का स्थान राष्ट्रीय राज्योंं (Nation-State) ने ले लिया अतः राजनीति भी राज्य के विस्तृत रूप से सम्बंधित विद्या हो गई।

आधुनिक युग में जब संसार प्रत्येक विषय के वैज्ञानिक व व्यवस्थित अध्ययन की ओर झुक रहा है, राज्य से सम्बंधित विषयों का अध्ययन राजनीति शास्त्र अथवा राजनीति विज्ञान कहा जाता है। परम्परागत राजनीति विज्ञान के विद्वानों ने राजनीति विज्ञान की भिन्न-भिन्न परिभाषाएॅ दी हैं। इन परिभाषाओं की निम्नांकित शीर्षकों के अन्तर्गत व्याख्या की जा सकती हैः-

(१) राजनीति विज्ञान राज्य का अध्ययन है- अनेक राजनीतिशास्त्रियों की मान्यता है कि प्राचीन काल से ही राजनीति विज्ञान राज्य नामक संस्था के अध्ययन का विषय है। विद्वानों की मान्यता है कि प्राचीन काल से आधुनिक काल तक राजनीति विज्ञान का ’केन्द्रीय तत्व’ राज्य ही रहा है। अतः राजनीति विज्ञान में राज्य का ही अध्ययन किया जाना चाहिये। प्रसिद्ध राजनीतिशास्त्री ब्लुंशली के अनुसार राजनीति शास्त्र वह विज्ञान है जिसका संबंध राज्य से है और जो यह समझने का प्रयत्न करता है कि राज्य के आधारभूत तत्व क्या है, उसका आवश्यक स्वरूप क्या है, उसकी किन-किन विविध रूपों में अभिव्यक्ति होती है तथा उसका विकास कैसे हुआ।’ जर्मन लेखक गैरिस का कथन है कि राजनीति शास्त्र में, शक्ति की संस्था के रूप में, राज्य के समस्त संबंधों, उसकी उत्पत्ति, उसके मूर्त रूप (भूमि एवं निवासी), उसके प्रयोजन, उसके नैतिक महत्व, उसकी आर्थिक समस्याओं, उसके अस्तित्व की अवस्थाओं उसके वित्तीय पहलू, उद्धेश्य आदि पर विचार किया जाता है। डाक्टर गार्नर के अनुसार ’’राजनीति शास्त्र का प्रारंभ तथा अन्त राज्य के साथ होता है।’’ डाक्टर जकारिया का कथन है कि ’’राजनीति शास्त्र व्यवस्थित रूप में उन आधारभूत सिद्धान्तों का निरूपण करता है जिनके अनुसार समष्टि रूप में राज्य का संगठन होता है और प्रभुसत्ता का प्रयोग किया जाता है।’

उपर्युक्त सभी परिभाषाओं से स्पष्ट है कि राजनीति विज्ञान का केन्द्रीय विषय राज्य है। इसका कारण प्लेटो व अरस्तू के समय से चली आ रही यह मान्यता है कि राज्य का अस्तित्व कुछ पवित्र लक्ष्यों की प्राप्ति के लिये है।

(२) राजनीति विज्ञान सरकार का अध्ययन है - कुछ राजनीतिशास्त्रियों की राय में राजनीति विज्ञान में राज्य का नहीं अपितु सरकार का अध्ययन किया जाना चाहिये। उनका मत है कि राज्य मनुष्यों का ही संगठन विशेष है तथा उसकी क्रियात्मक अभिव्यक्ति सरकार के माध्यम से होती है। उनका तर्क है कि राज्य एक अमूर्त संरचना है जबकि सरकार एक मूर्त एवं प्रत्यक्ष संस्था है और सरकार ही सम्प्रभुता का प्रयोग करती है। सरकार ही राज्य का वह यन्त्र होता है जिसके द्वारा उसके उद्देश्य तथा प्रयोजन कार्यरूप में परिणित होते हैं। अतः राजनीति विज्ञान में सरकार का ही अध्ययन होना चाहिये। सीले के अनुसार ’’राजनीति विज्ञान शासन के तत्वों का अनुसंधान उसी प्रकार करता है जैसे सम्पत्ति शास्त्र सम्पत्ति का, जीवविज्ञान जीवन का, अंकगणित अंकों का तथा रेखागणित स्थान एवं लम्बाई-चौड़ाई का करता है।’’ लीकॉक ने इस सन्दर्भ में संक्षिप्त एवं सारगर्भित परिभाषा दी है- ‘‘राजनीति विज्ञान सरकार से सम्बंधित शास्त्र है।’’[2]

(३) राजनीति विज्ञान राज्य एवं सरकार दोनों का अध्ययन है- परम्परागत राजनीति विज्ञान के कुछ विद्वानों की मान्यता है कि केवल राज्य या केवल सरकार की दृष्टि से दी गई परिभाषाएॅ अपूर्ण हैं। वस्तुतः राज्य एवं सरकार का परस्पर घनिष्ठ संबंध है और इनमें से किसी एक के अभाव में दूसरे का अध्ययन ही नहीं किया जा सकता है। यदि राज्य अमूर्त संरचना है तो सरकार इसे मूर्त व भौतिक रूप प्रदान करती है तथा इसी प्रकार यदि राज्य प्रभुसत्ता को धारण करने वाला है तो सरकार उस प्रभुसत्ता का उपभोग करती है। अतः राजनीति विज्ञान के अन्तर्गत इन दोनों का ही अध्ययन किया जाना चाहिये। पॉल जैनेट के अनुसार ’’राजनीति विज्ञान सामाजिक विज्ञानों का वह अंग है जिसमें राज्य के आधार तथा सरकार के सिद्धान्तों पर विचार किया जाता है।’’ डिमॉक के अनुसार राजनीति विज्ञान का संबंध राज्य तथा उसके साधन सरकार से है।’’ गिलक्राइस्ट ने संक्षिप्त परिभाषा देते हुये कहा है कि ’’राजनीति विज्ञान राज्य व सरकार की सामान्य समस्याओं का अध्ययन करता है।’’

(४) राजनीति विज्ञान मानव तत्व के सन्दर्भ में अध्ययन है- कुछ राजनीतिशास्त्री उपरोक्त परिभाषाओं को पूर्ण नहीं मानते क्योंकि इन परिभाषाओं में मानव तत्व की उपेक्षा की गई है। इनकी मान्यता है कि राज्य या सरकार का अध्ययन बिना मानव के उद्देश्यहीन एवं महत्वहीन है क्योंकि इनका निर्माण मानव के हित के लिये ही हुआ है अतः मानव-तत्व का अध्ययन अनिवार्य है।

प्रोफेसर लास्की की अनुसार ‘‘राजनीति शास्त्र के अध्ययन का संबंध संगठित राज्यों से सम्बंधित मनुष्यों के जीवन से है।’’ राजनीति शास्त्र के प्रसंग में मानव तत्व का महत्व व्यक्त करते हुये एन्साइक्लोपीडिया ऑफ सोशल साइन्सेज में हरमन हेलर ने तो यहाँ तक कहा है कि ’’राजनीति शास्त्र के सर्वांगीण स्वरूप का निर्धारण उसकी मनुष्य विषयक मौलिक मान्यताओं द्वारा होता है।’’ वस्तुतः इसका अर्थ यह है कि राजनीति विज्ञान एक ऐसा सामाजिक विज्ञान है जिसके अन्तर्गत इस तथ्य का भी अध्ययन किया जाता है कि किसी संगठित राजनीतिक समाज में स्वयं मनुष्य की स्थिति क्या है। राजनीति विज्ञान व्यक्ति के अधिकार व स्वतन्त्रताओं के अध्ययन के साथ समाज के विभिन्न समुदायों व वर्गों के प्रति सरकार की नीतियों का भी अध्ययन करता है।

अतः राजनीति विज्ञान की परिभाषा हम ऐसे शास्त्र के रूप में कर सकते है जिसका संबंध उसके राज्य नामक संगठन से होता है और जिसके अन्तर्गत स्वभावतः सरकार का भी विस्तृत अध्ययन सम्मिलित होता हैं संक्षेप में राजनीति विज्ञान के अन्तर्गत राज्य, सरकार तथा अन्य सम्बंधित संगठनों व संस्थाओं का, मानव के राजनीतिक जीवन के संदर्भ में अध्ययन किया जाता है।

राजनीति विज्ञान से सम्बंधित परम्परागत परिभाषायें निम्न प्रवृत्तियां इंगित करती है-

अपने पारम्परिक सन्दर्भ में राजनीति विज्ञान राज्य व सरकार दोनों का अध्ययन करता है।
राजनीति विज्ञान का राज्य विषयक अध्ययन मूलतः संस्थात्मक है क्योंकि उसमें केन्द्रीय महत्व राज्य अथवा सरकार का है, अन्य तत्व मात्र सांयोगिक है।
राजनीति विज्ञान औपचारिक रूप से राजनीतिक संस्थाओं का अध्ययन करते हुये राज्य के संविधान में निहित कानूनी वास्तविकता को अध्ययन का आधार बनाता है।
परम्परागत राजनीति विज्ञान राजनीतिक प्रक्रियाओं के अध्ययन की अपेक्षा राज्य की नीतियों के अध्ययन पर बल देता है।
राजनीति विज्ञान का क्षेत्र	
संपादित करें
जिस प्रकार राजनीति विज्ञान की परिभाषा विभिन्न विचारकों ने विभिन्न प्रकार से की है, उसी प्रकार उसके क्षेत्र को भिन्न-भिन्न लेखकों ने विभिन्न शब्दों में व्यक्त किया है। उदाहरणार्थ फ्रांसीसी विचारक ब्लुंशली के अनुसार ’’राजनीति विज्ञान का संबंध राज्य के आधारों से है वह उसकी आवश्यक प्रकृति, उसके विविध रूपों, उसकी अभिव्यक्ति तथा उसके विकास का अध्ययन करता है।’’ डॉ॰ गार्नर के अनुसार ’’इसकी मौलिक समस्याओं में साधारणतः प्रथम राज्य की उत्पत्ति और उसकी प्रकृति का अनुसंधान, द्वितीय राजनीतिक संस्थाओं की प्रगति, उसके इतिहास तथा उनके स्वरूपों का अध्ययन, तथा तृतीय, जहां तक संभव हो, इसके आधार पर राजनैतिक और विकास के नियमों का निर्धारण करना सम्मिलित है। गैटेल ने राजनीति शास्त्र के क्षेत्र का विस्तृत वर्णन करते हुये लिखा है कि ‘‘ऐतिहासिक दृष्टि से राजनीति शास्त्र राज्य की उत्पत्ति, राजनीतिक संस्थाओं के विकास तथा अतीत के सिद्धान्तों का अध्ययन करता है।... वर्तमान का अध्ययन करने में यह विद्यमान राजनीतिक संस्थाओं तथा विचारधाराओं का वर्णन, उनकी तुलना तथा वर्गीकरण करने का प्रयत्न करता है। परिवर्तनशील परिस्थितियों तथा नैतिक मापदण्डों के आधार पर राजनीतिक संस्थाओं तथा क्रियाकलापों को अधिक उन्नत बनाने के उद्धेश्य से राजनीति शास्त्र भविष्य की ओर भी देखता हुआ यह भी विचार करता है कि राज्य कैसा होना चाहिये।’’

राजनीति शास्त्र के क्षेत्र के विषय में उपरोक्त परिभाषाओं से तीन विचारधाराएँ सामने आती है-

प्रथम राज्य को राजनीति विज्ञान का प्रतिपाद्य विषय मानती है,
द्वितीय विचारधारा सरकार पर ही ध्यान केन्द्रित करती है
तृतीय विचारधारा राज्य व सरकार दोनों को राजनीति विज्ञान का प्रतिपाद्य विषय मानती है।
परम्परागत राजनीति विज्ञान का क्षेत्र निर्धारण करने हेतु संयुक्त राष्ट्र संघ की यूनेस्को द्वारा सितम्बर 1948 में विश्व के प्रमुख राजनीतिशास्त्रियों का सम्मेलन अयोजित किया गया जिसमें परम्परागत राजनीति विज्ञान के क्षेत्र के अन्तर्गत निम्नलिखित अध्ययन विषय शामिल किये जाने का निर्णय किया गया-

(१) राजनीति के सिद्धान्त- अतीत और वर्तमान के राजनीतिक सिद्धान्तों एवं विचारों का अध्ययन।

(२) राजनीतिक संस्थाएँ - संविधान, राष्ट्रीय सरकार, प्रादेशिक व स्थानीय शासन का सरल व तुलनात्मक अध्ययन।

(३) राजनीतिक दल, समूह एवं लोकमत- राजनीतिक दल एवं दबाब समूहों का राजनीतिक व्यवहार, लोकमत तथा शासन में नागरिकों के भाग लेने की प्रक्रिया का अध्ययन।

(४) अन्तर्राष्ट्रीय सम्बन्ध- अन्तर्राष्ट्रीय राजनीति, अन्तर्राष्ट्रीय विधि, अन्तर्राष्ट्रीय संगठन तथा अन्तर्राष्ट्रीय प्रशासन का अध्ययन।

परम्परागत राजनीति विज्ञान की विशेषताएँ	
संपादित करें
परम्परागत राजनीति विज्ञान दर्शन एवं कल्पना पर आधारित है। परम्परावादी विचारक अधिकांशतः दर्शन से प्रभावित रहे हैं। इन विचारकों ने मानवीय जीवन के मूल्यों पर ध्यान दिया हैं। इनके चिन्तन की प्रणाली निगमनात्मक है। परम्परागत राजनीति विज्ञान में प्लेटो का विशेष महत्व है। प्लेटो के अतिरिक्त रोमन विचारक सिसरो और मध्ययुग में संत ऑगस्टाइन के चिन्तन में परम्परागत राजनीति विज्ञान की स्पष्ट झलक मिलती हैं। आधुनिक युग में परम्परागत राजनीति विज्ञान के प्रबल समर्थको की काफी संख्या है। रूसो, काण्ट, हीगल, ग्रीन, बोसांके, लास्की, ओकशॉट एवं लियोस्ट्रास की रचनाओं में प्लेटो के विचारों की स्पष्ट झलक दिखाई देती है।
राजनीति विज्ञान का आधुनिक दृष्टिकोण	
संपादित करें
आधुनिक काल में परम्परागत राजनीति विज्ञान की अध्ययन सामग्री एवं राज्य संबंधी धारणओं की कटु आलोचना हुई है। आलोचकों के अनुसार राज्य व राजनीतिक संस्थाओं की परिधि से परे भी कुछ प्रक्रियाएँ एवं एक परिवेश देखने को मिलता है जिसके अध्ययन की उपेक्षा राजनीति विज्ञान की गरिमा व उपयोगिता के लिये अनर्थकारी है।

इस मत के प्रतिवादक यह मानते है कि सभी समाज विज्ञानों की प्रेरणा स्रोत व अध्ययन का केन्द्र बिन्दु मानव-व्यवहार है और राजनीति विज्ञान सामान्यतः मानव व्यवहार के राजनीतिक पहलू का अध्ययन है। द्वितीय महायुद्ध से पूर्व कतिपय राजनीतिक विचारक राजनीति विज्ञान के अध्ययन में मनुष्य की राजनीतिक प्रक्रियाओं एवं गतिविधियों को प्रमुख स्थान दिये जाने के प्रति आग्रहशील रहे। बाल्टर वैजहॉट, वुडरो विल्सन, लार्ड ब्राइस आदि ने राजनीति के यथार्थवादी अध्ययन पर बल दिया। ग्राहम वालास, आर्थर बैन्टले, कैटलिन और लासवैल ने मानव एवं उसके व्यवहार के अध्ययन पर बल दिया। चार्ल्स मैरियम ने 1925 की अमरीकी राजनीति विज्ञान एशोसियेशन के सम्मेलन में राजनीति विज्ञान के अध्ययन के लिये वैज्ञानिक तकनीकों एवं प्रविधियों के विकास एवं प्रयोग पर बल दिया। 1930 में लासवैल ने अपनी पुस्तक ‘साइको-पैथौलॉजी एण्ड पॉलिटिक्स’ में राजनीतिक घटनाओं एवं क्रियाओं की व्याख्या के लिये फ्राइड के मनोविज्ञान को आधार बनाया।

द्वितीय महायुद्ध के पूर्व अमेरिका का शिकागो विश्वविद्यालय व्यवहारवादी राजनीति विज्ञान का कार्यक्षेत्र बन चुका था। परम्परागत राजनीति विज्ञान से आधुनिक राजनीति विज्ञान तक की विकास प्रक्रिया में द्वितीय महायुद्ध की घटना का विशेष महत्व है जिसके बाद की दुनिया पूर्व की दुनिया से राजनीतिक संरचना, औद्योगिक विकास, वैज्ञानिक व तकनीकी उपलब्धियों तथा सैन्य क्षमता की दृष्टि से अत्यधिक भिन्न थी। विश्वस्तर पर हुये इस गंभीर परिवर्तन ने मानव समाज व संस्कृति की परम्परागत अवधारणाओं के स्थान पर नई अवधारणाओं को जन्म दिया। द्वितीय महायुद्ध के पश्चात् इस वातावरण में चार्ल्स मैरियम के अपनी रचना ’न्यू आस्पेक्ट ऑफ पॉलिटिक्स’ में राजनीति विज्ञान के अध्ययन हेतु नवीन एवं वैज्ञानिक तकनीकों के प्रयोग का पूर्ण समर्थन किया।

उपरोक्त पृष्ठभूमि में 1960 के दशक में अमेरिका के शिकागो विश्वविद्यालय के राजनीतिशास्त्रियों ने राजनीति विज्ञान को दार्शनिक पद्धति से मुक्त करने एवं उसके अध्ययन को अधिक से अधिक वैज्ञानिक बनाने का प्रयत्न किया। राजनीति विज्ञान को सामाजिक विज्ञान मानते हुये इसके अध्ययन को पूर्ण बनाने हेतु समाजशास्त्र, मनोविज्ञान, अर्थशास्त्र, मानवशास्त्र जैसे समाज विज्ञानों की वैज्ञानिक पद्धतियों को अपनाना उचित समझा। इन वैज्ञानिकों में डेविड ईस्टन, कैटलिन, लासवैल आदि प्रमुख है।

राजनीति विज्ञान का अर्थ एवं परिभाषा	
संपादित करें
राजनीति विज्ञान की आधुनिक अवधारणाओं की दृष्टि से जार्ज कैटलिन, डेविड ईस्टन, हैराल्ड लासवैल व काप्लान विशेष उल्लेखनीय है। इन विद्वानों ने राजनीति विज्ञान संबंधी अपने कथ्यों में राजनीति के वास्तविक एवं व्यावहारिक सन्दर्भों पर बल देते हुये उसे शक्ति, प्रभाव, राजनीतिक औचित्य एवं सत्ता का अध्ययन माना है।

आधुनिक दृष्टिकोण के समर्थक राजनीति शास्त्रियों द्वारा राजनीति विज्ञान के बारे में जो विचार प्रस्तुत किये हैं उनको निम्नलिखित बिन्दुओं के अन्तर्गत स्पष्ट किया जा सकता है-

(१) राजनीति विज्ञान मानव क्रियाओं का अध्ययन है- राजनीति विज्ञान के आधुनिक दृष्टिकोण के अनुसार राजनीति विज्ञान मानव के राजनीतिक व्यवहार एवं क्रियाओं का अध्ययन करता है। मानव व्यवहार को गैर राजनीतिक-कारक भी प्रभावित करते है। इन सभी कारकों का राजनीति विज्ञान में अध्ययन किया जाता है। ए. हर्ड एवं एस. हंटिग्टन का कथन है ’’राजनीतिक व्यवहारवाद शासन को मानव और उसके समुदायों के कार्यों की एक प्रक्रिया के रूप में स्वीकारता है। हस्जार व स्टीवेन्सन का यह विचार है कि ’’राजनीति विज्ञान अपने अध्ययन क्षेत्र में प्राथमिक रूप में व्यक्तियों के पारस्परिक व सामूहिक तथा राज्य एवं राज्यों के मध्य प्रकट शक्ति संबंधों से सम्बंधित है।

(२) राजनीति विज्ञान शक्ति का अध्ययन है- कैटलिन व लासवैल इस विचार के समर्थक है। दोनों के विवेचन का मुख्य आधार मनोविज्ञान है। कैटलिन ने 1927-28 में राज्य के स्थान पर मनुष्य के राजनीतिक क्रिया कलाप के अध्ययन पर बल देते हुये राजनीति को प्रभुत्व एवं नियंत्रण के लिये किये जाने वाला संघर्ष बताया है। उसके मतानुसार संघर्ष का मूल स्रोत मानव की यह इच्छा रही है कि दूसरे लोग उसका अस्तित्व मानें। 1962 में अपनी पुस्तक सिस्टेमैटिक पॉलिटिक्स में कैटलिन ने लिखा है- नियंत्रण भावना के कारण जो कार्य किये जाते है तथा नियंत्रण की भावना पर आधारित संबंधों की इच्छाओं के कारण जिस ढाँचे व इच्छाओं का निर्माण होता है, राजनीति शास्त्र का संबंध उन सबसे है। अन्य शक्तिवादी विचारक लासवैल की मान्यता है कि समाज में कतिपय मूल्यों व मूल्यवान व्यक्तियों की प्राप्ति के लिये हर व्यक्ति अपना प्रभाव डालने की चेष्टा करता हैं तथा प्रभाव चेष्टा में शक्ति भाव निहित रहता है। अतः लासवैल के अनुसार 'राजनीति शास्त्र का अभीष्ट वह राजनीति है जो बतलाये कि कौन, क्या, कब और कैसे प्राप्त करता है।' उसके अनुसार राजनीतिक क्रियाकलाप का प्रारंभ उस परिस्थिति से होता है जिसमें कर्ता विभिन्न मूल्यों की प्राप्ति के लिये प्रयत्न करता है तथा शक्ति जिसकी आवश्यक शर्त होती है।

(३) राजनीति विज्ञान राज-व्यवस्थाओं का अध्ययन है- इस दृष्टिकोण के समर्थक डेविड ईस्टन, आमण्ड, आर. केगन आदि है। यह दृष्टिकोण राजनीति विज्ञान को समाजशास्त्रीय दृष्टिकोण में परिभाषित करता हैं। इनकी मान्यता है कि सम्पूर्ण समाज स्वयं में एक व्यवस्था है और राज व्यवस्था इस सम्पूर्ण समाज व्यवस्था की एक उपव्यवस्था है तथा वह उसके एक अभिन्न भाग के रूप में होती है। राज्य व्यवस्था में अनेक क्रियाशील संरचनाएॅ होती हैं जैसे संविधान सरकार के अंग, राजनीतिक दल, दबाब समूह, लोकमत एवं निर्वाचन एवं मानव-व्यववहार इस व्यवस्था का अभिन्न भाग है। संक्षेप में इन विद्वानों की मान्यता है कि राजनीति विज्ञान सम्पूर्ण समाज व्यवस्था के अंग के रूप में राज-व्यवस्था की इन संरचनाओं की पारस्परिक क्रियाओं एवं संबंधों तथा मानव के राजनीतिक व्यवहार का अध्ययन करता है। राजनीति विज्ञान राजव्यवस्था के अध्ययन के अन्तर्गत निम्न तथ्यों पर अधिक बल देता है -संपूर्ण समाज व्यवस्था के अंग के रूप में राजनीतिक प्रक्रिया का अध्ययन, व्यवस्था की संरचना एवं समूहों के पारस्परिक संबंधों का अध्ययन।

(४) राजनीति विज्ञान निर्णय प्रक्रिया का अध्ययन है- इस दृष्टिकोण के समर्थक राजनीतिशास्त्री यह मानते है कि राजनीति विज्ञान सरकार का अध्ययन करते हुये समाज या राज्य में विद्यमान परिस्थितियों के सन्दर्भ में सरकार या शास्त्र के नीति संबंधी निर्णय लेने की प्रक्रिया का भी अध्ययन करता है। इस कारण राजनीति विज्ञान ऐसा विज्ञान है जो किसी शासन की नीति-प्रक्रिया एवं उसके द्वारा नीति निर्माण का अध्ययन करता है विशेषकर इन दोनों को प्रभावित करने वाले कारकों के संदर्भ में, इस दृष्टिकोण की मान्यता है कि मानव प्रकृति के सन्दर्भ में सरकार द्वारा नीति निर्माण-प्रक्रिया का का अध्ययन किया जाना चाहिए। वास्तविक राजनीतिक जीवन में शासन के नाम पर निर्णय लेने का कार्य स्वयं व्यक्ति करते हैं और इसलिये निर्णय निर्माण प्रक्रिया पर निर्णयकर्ताओं के व्यक्तित्व, अभिरूचि संस्कृति, धर्म, राजनीतिक विचारधारा, मानसिक स्तर निर्णय लेने की शक्ति आदि तत्वोंं का व्यापक प्रभाव पड़ता है।

अतः यह कहा जा सकता है कि आधुनिक दृष्टिकोण के अनुसार राजनीति विज्ञान मनुष्य के सामाजिक राजनीतिक जीवन का अध्ययन करता है। इसके अन्तर्गत राजनीतिक प्रक्रियाओं के साथ साथ राजनीतिक संगठनों का भी अध्ययन किया जाता है। पिनॉक एवं स्मिथ के अनुसार क्या है (यथार्थ) तथा क्या होना चाहिये (आदर्श) और इन दोनों के बीच यथासंभव समन्वय कैसे प्राप्त किया जाये, इस दृष्टि से हम सरकार तथा राजनीतिक प्रक्रिया के व्यवस्थित अध्ययन को राजनीति विज्ञान कहते है।

राजनीति विज्ञान के क्षेत्र	
संपादित करें
आधुनिक युग में राजनीति विज्ञान का क्षेत्र अत्यधिक विकसित है। शक्ति व प्रभाव के सन्दर्भ में राजनीति की सर्वव्यापकता ने उसे हर तरफ पहुंचा दिया है और न केवल सामाजिक बल्कि व्यक्गित जीवन के भी लगभग सभी पक्ष राजनीतिक व्यवस्था के अधीन है। राजनीति की सर्वव्यापकता ने जहाँ एक तरफ राजनीतिक व्याख्याओं की लोकधर्मिता सिद्ध की है वहीं उसने राजनीतिक क्या है, इस संबंध में अस्पष्टता व भ्रम भी पैदा किया हैं। इसके बावजूद राजनीतिक विज्ञान के क्षेत्र को राज्यप्रधान व राज्येतर सन्दर्भों में भलीभांति समझा जा सकता है।

राज्यप्रधान संदर्भ में राज्य की अवधारणाओं- समाजवाद, लोकतंत्र इत्यादि, सरकार या संगठन संविधान वर्णित व वास्तविक व्यवहार संबंधी, सरकारी पद व संस्थाओं के पारस्परिक संबंध, निर्वाचन, व्यवस्थापिका व न्यायपालिका के संगठनात्मक व प्रयोगात्मक पक्ष तथा राज्य की व्याख्या से सम्बंधित राजनीतिक विचारधारा व अवधारणाएॅ, उत्पत्ति के, राज्य क्रियाशीलता के सिद्धान्त, राज्य-परक विचारधाराएँ स्वतंत्रता, समानता, अधिकार इत्यादि।

राज्येत्तर सन्दर्भ में राजनीति की प्रक्रियात्मक वास्तविकता, राजनीति व्यवस्था के विभिन्न दृष्टिकोण, राज्येत्तर संस्थाएॅ जैसे राजनीतिक दल, दबाव व हित समूह, गैर राज्य-प्रक्रियाएॅ व उनका विस्तार, अन्तर्राष्ट्रीय राजनीतिक वास्तविकताएॅ तथा जटिलताएॅ इत्यादि आती हैं। प्रतिनिधित्व के सिद्वान्तों व विधियों को भी इसी सन्दर्भ में समझा जा सकता है।

राजनीति विज्ञान के अध्ययन क्षेत्र के बारे में आधुनिक दृष्टिकोण की कुछ आधारभूत मान्यताऐं हैं जैसे- अध्ययन क्षेत्र के निर्धारण में यथार्थपरक दृष्टिकोण अपनाना, राजनीतिक विज्ञान की विषय वस्तु को अन्तर-अनुशासनात्मक दृष्टिकोण के अन्तर्गत समझा जाये, राजनीति विज्ञान के अध्ययन में वैज्ञानिक पद्धति व उपागमों को प्रयोग में लाया जाये।

आधुनिक दृष्टिकोण के अनुसार राजनीति विज्ञान के क्षेंत्र को निम्न बिंदुओं के अन्तर्गत स्पष्ट किया जा सकता है-

(१) मानव के राजनीतिक व्यवहार का अध्ययन- आधुनिक दृष्टिकोण मानव के राजनीतिक व्यवहार के अध्ययन पर बल देता है। यद्यपि पर मानव व्यवहार को प्रभावित करने बल्कि गैर-राजनीतिक तत्वों का भी अध्ययन करता है उसकी मान्यता है कि मानव व्यवहार को यथार्थ रूप में समझने के लिये उन सभी गैर राजनीतिक भावनाओं, मान्यताओं एवं शक्तियों के अध्ययन को सम्मिलित किया जाये जो मानव के राजनीतिक व्यवहार को प्रभावित करते है।

(२) विभिन्न अवधारणाओं का अध्ययन - आधुनिक राजनीति विज्ञान मुख्यतः शक्ति, प्रभाव, सत्ता, नियंत्रण, निर्णय प्रक्रिया आदि का वैज्ञानिक अध्ययन करता है। इस दृष्टिकोण के अनुसार ये ऐसी अवधारणाऐं है जिनकी पृष्ठभूमि में ही राजनीतिक संस्थाएॅ कार्य करती है। राजनीतिशास्त्री इन्हीं अवधारणाओं के परिप्रेक्ष्य में राजनीतिक संस्थाओं का अध्ययन करते है। इसी कारण इस प्रकार के अध्ययन को सत्ताओं का अनौपचारिक अध्ययन कहा गया है।

(३) राजनीति विज्ञान समस्याओं एवं संघर्षों का अध्ययन - आधुनिक राजनीतिशास्त्री यथा प्रोफेसर डायक एवं पीटर ओडगार्ड राजनीति शास्त्र को सार्वजनिक समस्याओं व संघर्षों का अध्ययन क्षेत्र में शामिल करते है। उनके मत में मूल्यों एवं साधनों की सीमितता के कारण उनके वितरण की समस्या पैदा होने से तनाव व राजनीति का प्रारंभ हो जाता है। वह राजनीतिक दलों के अतिरिक्त विभिन्न व्यक्तियों व समूहों में तक में फैल जाती हैं। प्रोफेसर डायक ने राजनीति को सार्वजनिक समस्याओं पर परस्पर विरोधी इच्छाओं वाले पात्रों के संघर्ष की राजनीति कहा है। पीटर ओडीगार्ड की मान्यता है कि इस संघर्ष में राजनीति के अलावा अन्य बाह्यतत्वों का नियंत्रण नहीं होना चाहिये।

(४) सार्वजनिक सहमति व सामान्य अभिमत का अध्ययन - कुछ विद्वानों के मत में राजनीति विज्ञान सार्वजनिक समस्याओं पर सहमति व सामान्य अभिमत का अध्ययन है। उनके विचार में संघर्ष संघर्ष के लिए ही नहीं वरन सामान्य सहमति व सामान्य अभिमत को प्रभावित करने के लिये होता है। इसीलिये एडवर्ड वेनफील्ड ने कहा है कि ‘किसी मसले को संघर्षमय बनाने अथवा सुलझाने वाली गतिविधियों (समझौता वार्ता, तर्क-वितर्क, विचार विमर्श शक्ति प्रयोग आदि) सभी राजनीति का अंग है।’’

उपरोक्त विश्लेषण से स्पष्ट है कि आधुनिक दृष्टिकोण के विद्धानों में राजनीति विज्ञान के क्षेत्र के संबंध में कुछ मतभेद होने के बावजूद कुछ आधारभूत बातों पर सहमति है, जैसे सभी की मान्यता है कि राजनीति विज्ञान का अध्ययन क्षेत्र यथार्थवादी हो, इसके अध्ययन में अंतर-अनुशासनात्मक दृष्टिकोण व वैज्ञानिक पद्धति का प्रयोग होना चाहिए। हालांकि यह सत्य है कि आधुनिक राजनीतिशास्त्रियों का राजनीति विज्ञान में वैज्ञानिक प्रामाणिकता व सुनिश्चितता का दावा अभी पूर्ण नहीं हुआ है। इसी कारण पिनॉक एवं स्मिथ ने आधुनिक दृष्टिकोण में कुछ संशोधन को स्वीकार करते हुए राजनीति विज्ञान के अध्ययन में व्यावहारिक राजनीति के अध्ययन के साथ ही राजनीतिक संस्थाओं के संगठनात्मक एवं मूल्यात्मक अध्ययन को उचित स्थान देने की बात कही है

पहचान की राजनीति
किसी अन्य भाषा में पढ़ें

इस पृष्ठ का ध्यान रखें
संपादित करें
पहचान की राजनीति (identity politics) ऐसी राजनैतिक विचारधाराएँ और तर्क होते हैं जो किसी देश, राज्य या अन्य राजनैतिक इकाई के पूर्ण हित को छोड़कर उन समूहों के हितों और परिप्रेक्ष्यों को बढ़ावा देने पर बल दें जिसके लोग सदस्य हों। यह समूह जाति, धर्म, लिंग, विचारधारा, राष्ट्रीयता, संस्कृति, भाषा, इतिहास, व्यवसाय या अन्य किसी लक्षण पर आधारित हो सकते हैं। यह आवश्यक नहीं है कि जिस समूह के सन्दर्भ में पहचान की राजनीति की जा रही है उस समूह के सभी सदस्य ऐसी राजनैतिक गतिविधियों में भागीदार हों या उसका समर्थन करें।[1]
भारतीय जनता पार्टी (संक्षेप में, भाजपा) भारत का प्रमुख राजनीतिक दल है।[1] २०१६ के अनुसार  भारतीय संसद और राज्य विधानसभाओं में प्रतिनिधित्व के मामले में यह भारत की सबसे बड़ी राजनीतिक पार्टी है और प्राथमिक सदस्यता के मामले में यह दुनिया का सबसे बड़ा दल है।
भारतीय जनता पार्टी का मूल श्यामाप्रसाद मुखर्जी द्वारा १९५१ में निर्मित भारतीय जनसंघ है। १९७७ में आपातकाल की समाप्ति के बाद जनता पार्टी के निर्माण हेतु जनसंघ अन्य दलों के साथ विलय हो गया। इससे १९७७ में पदस्थ कांग्रेस पार्टी को १९७७ के आम चुनावों में हराना सम्भव हुआ। तीन वर्षों तक सरकार चलाने के बाद १९८० में जनता पार्टी विघटित हो गई और पूर्व जनसंघ के पदचिह्नों को पुनर्संयोजित करते हुये भारतीय जनता पार्टी का निर्माण किया गया। यद्यपि शुरुआत में पार्टी असफल रही और १९८४ के आम चुनावों में केवल दो लोकसभा सीटें जीतने में सफल रही। इसके बाद राम जन्मभूमि आंदोलन ने पार्टी को ताकत दी। कुछ राज्यों में चुनाव जीतते हुये और राष्ट्रीय चुनावों में अच्छा प्रदर्शन करते हुये १९९६ में पार्टी भारतीय संसद में सबसे बड़े दल के रूप में उभरी। इसे सरकार बनाने के लिए आमंत्रित किया गया जो १३ दिन चली।

१९९८ में आम चुनावों के बाद भाजपा के नेतृत्व में राष्ट्रीय जनतांत्रिक गठबंधन (राजग) का निर्माण हुआ और अटल बिहारी वाजपेयी के नेतृत्व में सरकार बनी जो एक वर्ष तक चली। इसके बाद आम-चुनावों में राजग को पुनः पूर्ण बहुमत मिला और अटल बिहारी वाजपेयी के नेतृत्व में सरकार ने अपना कार्यकाल पूर्ण किया। इस प्रकार पूर्ण कार्यकाल करने वाली पहली गैर कांग्रेसी सरकार बनी। २००४ के आम चुनाव में भाजपा को करारी हार का सामना करना पड़ा और अगले १० वर्षों तक भाजपा ने संसद में मुख्य विपक्षी दल की भूमिका निभाई। २०१४ के आम चुनावों में राजग को गुजरात के लम्बे समय से चले आ रहे मुख्यमंत्री नरेन्द्र मोदी के नेतृत्व में भारी जीत मिली और २०१४ में सरकार का बनायी। इसके अलावा दिसम्बर २०१७ के अनुसार भारतीय जनता पार्टी भारत के २९ राज्यों में से १९ राज्यों में भारतीय जनता पार्टी सता में है।

भाजपा की कथित विचारधारा "एकात्म मानववाद" सर्वप्रथम १९६५ में दीनदयाल उपाध्याय ने दी थी। पार्टी हिन्दुत्व के लिए प्रतिबद्धता व्यक्त करती है और नीतियाँ ऐतिहासिक रूप से हिन्दू राष्ट्रवाद की पक्षधर रही हैं। इसकी विदेश नीति राष्ट्रवादी सिद्धांतों पर केन्द्रित है। जम्मू और कश्मीर के लिए विशेष संवैधानिक दर्जा ख़त्म करना, अयोध्या में राम मंदिर का निर्माण करना तथा सभी भारतीयों के लिए समान नागरिकता कानून का कार्यान्वयन करना भाजपा के मुख्य मुद्दे हैं। हालाँकि १९९८-२००४ की राजग सरकार ने किसी भी विवादास्पद मुद्दे को नहीं छुआ और इसके स्थान पर वैश्वीकरण पर आधारित आर्थिक नीतियों तथा सामाजिक कल्याणकारी आर्थिक वृद्धि पर केन्द्रित रही।
भारतीय जनसंघ	
संपादित करें
मुख्य लेख: भारतीय जनसंघ
जनसंघ के नाम से प्रसिद्ध भारतीय जनसंघ की स्थापना डॉ॰ श्यामाप्रसाद मुखर्जी ने प्रबल कांग्रेस के पार्टी के धर्मनिरपेक्ष राजनीति के प्रत्युत्तर में राष्ट्रवाद के समर्थन में १९५१ में की थी। इसे व्यापक रूप में राष्ट्रीय स्वयंसेवक संघ (आर॰एस॰एस॰) की राजनीतिक शाखा के रूप में जाना जाता था,[4] जो स्वैच्छिक रूप से हिन्दू राष्ट्रवादी संघटन है और जिसका उद्देश्य भारतीय की "हिन्दू" सांस्कृतिक पहचान को संरक्षित करना और कांग्रेस तथा प्रधानमन्त्री जवाहर लाल नेहरू के मुस्लिम और पाकिस्तान को लेकर तुष्टीकरण को रोकना था।[5]

जनसंघ का प्रथम अभियान जम्मू और कश्मीर का भारत में पूर्ण विलय के लिए आंदोलन था। मुखर्जी को कश्मीर में प्रतिवाद का नेतृत्व नहीं करने के आदेश मिले थे। आदेशों का उल्लंघन करने के आरोप में उन्हें गिरफ्तार कर लिया गया जिनका कुछ माह बाद दिल का दौरा पड़ने से जेल में ही निधन हो गया। संघटन का नेतृत्व दीनदयाल उपाध्याय को मिला और अंततः अगली पीढ़ी के नेताओं जैसे अटल बिहारी बाजपेयी और लालकृष्ण आडवाणी को मिला। हालाँकि, उपाध्याय सहित बड़े पैमाने पर पार्टी कार्यकर्ता आर॰एस॰एस॰ के समर्थक थे। कश्मीर आंदोलन के विरोध के बावजूद १९५२ में पहले लोकसभा चुनावों में जनसंघ को लोकसभा में तीन सीटें प्राप्त हुई। वो १९६७ तक संसद में अल्पमत में रहे। इस समय तक पार्टी कार्यसूची के मुख्य विषय सभी भारतीयों के लिए समान नागरिकता कानून, गोहत्या पर प्रतिबंध लगाना और जम्मू एवं कश्मीर के लिए दिया विशेष दर्जा खत्म करना थे।[6][7][8]

१९६७ में देशभर के विधानसभा चुनावों में पार्टी, स्वतंत्र पार्टी और समाजवादियों सहित अन्य पार्टियों के साथ मध्य प्रदेश, बिहार और उत्तर प्रदेश सहित विभिन्न हिन्दी भाषी राज्यों में गठबंधन सरकार बनाने में सफल रही। इससे बाद जनसंघ ने पहली बार राजनीतिक कार्यालय चिह्नित किया, यद्यपि यह गठबंधन में था। राजनीतिक गठबंधन के गुणधर्मों के कारण संघ के अधिक कट्टरपंथी कार्यसूची को ठण्डे बस्ते में डालना पड़ा।

भारत की प्रमुख राजनीतिक पार्टिंयां


Webdunia
विश्व के सबसे बड़े लोकतंत्र की शुरुआत में कांग्रेस ही एक प्रमुख राष्ट्रीय पार्टी हुआ करती थी। 1951 के बाद राजनीतिक पटल पर भाजपा का उदय हुआ। इसके अलावा भारतीय कम्युनिस्ट पार्टी भी राष्ट्रीय स्तर की राजनीति की है। 

प्रमुख रूप से तीन ये तीन पार्टिया ं ही राष्ट्रीय पार्टियां मानी जाती हैं, किंतु कम्युनिस्ट पार्टी कभी भी पश्चिम बंगाल और केरल से बाहर निकल कर राष्ट्रीय स्त र पर अपनी पहचान नहीं बना पाई इस बीच राज्यों में क्षेत्रीय पार्टियों ने अपनी पैठ बनाई। 
प्रमुख राजनीतिक पार्टियों की संक्षिप्त जानकारी- 

भारतीय राष्ट्रीय कांग्रेस 

FILE
भारतीय राष्ट्रीय कांग्रेस की स्थापना 28 दिसंबर 1885 को बॉम्बे के गोकुलदास तेजपाल संस्कृत महाविद्यालय में ए.ओ. ह्यूम द्वारा की गई थी। ह्यूम पार्टी के प्रथम महासचिव थे, जबकि वोमेश चंद्र बैनर्जी पार्टी के प्रथम अध्यक्ष। 

पार्टी के आरंभिक दिनों में इसके सदस्य मुख्य रूप से बॉम्बे और मद्रास प्रेजीडेंसी से थे। लिहाज़ा कांग्रेस कुलीनवर्गीय संस्था थी, जबकि बालगंगाधर तिलक ने सबका ध्यान स्वराज विचारधारा की ओर खींचा। आगे चलकर 1907 में कांग्रेस गरम और नरम दल के रूप में बंट गई।

गरम दल का नेतृत्व लाल-बाल-पाल अर्थात लाला लाजपत राय, बालगंगाधर तिलक और बिपिनचंद्र पाल के हाथ था, जबकि गोपालकृष्ण गोखले, फिरोज़शाह मेहता और दादा भाई नौरोजी नरम दल के पैरोकार थे। गरम दल की मांग थी पूर्ण स्वराज, जबकि नरम दल ब्रिटिश राज में ही स्वशासन चाहता था लेकिन 1914 में प्रथम विश्व युद्ध छिड़ने के बाद 1916 में लखनऊ में हुई एक महत्वपूर्ण बैठक में दोनों दल एक हुए और होम रूल आंदोलन की शुरुआत हुई। 

इसके तहत स्वतंत्र-उपनिवेश राज्य की आवाज़ उठाई गई। इस बीच 1916 में गांधीजी के स्वदेश आगमन से कांग्रेस में महत्वपूर्ण परिवर्तन आया। महात्मा गांधी के नेतृत्व में 1916 में बिहार के चंपारन जिले और 1918 में गुजरात के खेड़ा जिले में हुई सभाओं ने भारतीय स्वतंत्रता संग्राम अभियान को ज़बरदस्त गति प्रदान की। 

1919 में जलियांवाला बाग हत्याकांड के बाद गांधीजी को कांग्रेस का महासचिव बनाया गया। इसके परिणामस्वरूप कांग्रेस अब कुलीनवर्ग के आधिपत्य से निकलकर जनसाधारण की संस्था बन गई। इसी समय सरदार वल्लभभाई पटेल, पं.जवाहरलाल नेहरू, डॉ. राजेंद्र प्रसाद, सुभाषचंद्र बोस आदि नई पीढ़ी के प्रतिनिधि के रूप में उभरे। 

गांधीजी ने प्रेदश कांग्रेस कमेटियों का गठन किया। पार्टी के सभी पदों के लिए चुनाव प्रारंभ हुए। पार्टी ने छुआछूत, पर्दाप्रथा व मद्यपान जैसी सामाजिक समस्याएं समाप्त करने के प्रयास किए। सरदार वल्लभभाई पटेल की अध्यक्षता में 1931 में कांग्रेस के ऐतिहासिक कराची अधिवेशन में मूल अधिकारों के बारे में प्रस्ताव पास किया गया, जिसे स्वयं महात्मा गांधी ने पेश किया। 

यह एक महत्वपूर्ण कदम था। इसके तहत यह मांग की गई कि स्वराज्य मिलने के बाद देश का जो संविधान बनाया जाए, उसमें इस प्रस्ताव में उल्लेखित कुछ मूल अधिकार अवश्य शामिल हों। प्रस्ताव में कहा गया था देश की जनता का शोषण न हो, इसके लिए जरूरी है कि राजनीतिक आजादी के साथ -साथ करोड़ों अभावग्रस्त लोगों को असली मायनों में आर्थिक आजादी मिले। 

अगस्त 1942 में मौलाना अब्दुल कलाम आजाद की अध्यक्षता में बंबई में अखिल भारतीय कांग्रेस कमेटी की ऐतिहासिक बैठक हुई। इसमें महात्मा गांधी ने 'करो या मरो' का नारा दिया, जिसका भारतीय जनमानस पर गहरा प्रभाव पड़ा और जनता फिरंगियों से आजादी छीनने के लिए उठ खडी हुई। 

भारत के लोग निहत्थे थे, फिर भी ब्रिटिश शासकों की पाश्विक शक्ति से एक होकर निडरता से भिड़े। उनके संघर्ष को 1947 में सफलता मिली और भारत आजाद हुआ। 1955 में हुआ आवड़ी अधिवेशन, 1959 में हुआ नागपुर अधिवेशन, जनवरी 1964 में हुआ भुवनेश्वर अधिवेशन सहित कांग्रेस के अनेक महत्वूपर्ण सम्मेलन हुए। 

प्रधानमंत्री पद पर रहते हुए 27 मई 1964 को नेहरू की मृत्यु हो गई। पश्चात 'जय जवान, जय किसान' का नारा देने वाले लालबहादुर शास्त्री प्रधानमंत्री नियुक्त हुए। जनवरी 1966 में ताशकंद में लालबहादुर शास्त्री का देहांत हो गए। 1967 में आम चुनाव हुए। 

इन चुनावों में एक बड़ा परिवर्तन हुआ। डॉ. राममनोहर लोहिया लोगों को आगाह करते आ रहे थे कि देश की हालत को सुधारने में कांग्रेस नाकाम रही है। कांग्रेस शासन नए समाज की रचना में सबसे बड़ा रोड़ा है। उसका सत्ता में बने रहना देश के लिए हितकर नहीं है इसलिए उन्होंने नारा दिया, 'कांग्रेस हटाओ, देश बचाओ।'

देश के 9 राज्यों पश्चिम बंगाल, बिहार, उड़ीसा, मध्यप्रदेश, तमिलनाडु, केरल, हरियाणा, पंजाब और उत्तरप्रदेश में गैर कांग्रेसी सरकारें गठित हुईं। डॉ. लोहिया इस परिवर्तन के प्रणेता और सूत्राधार बने। इस हार पर कांग्रेस ने बैठक कर यह निर्णय लिया गया कि यदि पार्टी को समाजवाद प्राप्त करना है, तो अनेक क्रांतिकारी परिवर्तन करने होंगे। 

1969 में बैंगलोर अधिवेशन हुआ, जिसमें इंदिरा गांधी ने कार्यसमिति के समक्ष एक नोट पेश किया, जो 'स्ट्रे थॉट' नाम से प्रसिद्ध हुआ। 1971 में हुए मध्यावधि चुनावों में कांग्रेस को दो तिहाई से अधिक सीटें मिलीं। इसी वर्ष दिसंबर में पाकिस्तान ने भारत पर आक्रमण किया और हार का मुंह देखा। यहीं से बांग्लादेश का उदय हुआ। 

1974 में जयप्रकाश नारायण ने इंदिरा गांधी की सत्ता को उखाड़ फेंकने के लिए 'संपूर्ण क्रांति' का नारा दिया। आंदोलन को भारी समर्थन मिला। इससे निपटने के लिए इंदिरा गांधी ने 26 जून 1975 को आपातकाल की घोषणा की, जिसका भारी विरोध हुआ। जनता पार्टी एक शक्ति बनकर उभरी। 1977 में कांग्रेस पार्टी बुरी तरह हारी और विपक्ष में बैठी। 

1980 के चुनावों में इंदिरा गांधी के नेतृत्व में कांग्रेस ने 544 लोकसभा सीटों में से 351 पर विजयी प्राप्त कर भारी बहुमत से चुनाव जीता। माना जाता है कि यह इंदिरा गांधी की ग़लती थी कि 1981 से लेकर 1984 तक उन्होंने पंजाब समस्या के समाधान के लिए कोई युक्तियुक्त कार्रवाई नहीं की। 

इस संबंध में कुछ राजनीतिज्ञों का कहना है कि, इंदिरा गांधी शक्ति के बल पर समस्या का समाधान नहीं करना चाहती थीं। वह पंजाब के अलगाववादियों को वार्ता के माध्यम से समझाना चाहती थीं। इसके विपरीत कुछ राजनीति विश्लेषक मानते हैं कि, 1985 में होने वाले आम चुनाव से ठीक पहले इंदिरा गांधी इस समस्या को सुलझाना चाहती थीं, ताकि उन्हें राजनीतिक लाभ प्राप्त हो सके। 

5 जून, 1984 ई. को भारतीय सेना द्वारा 'ऑपरेशन ब्लू स्टार' चलाया गया। इस ऑपरेशन का मुख्य उद्देश्य आतंकवादियों की गतिविधियों को समाप्त करना था। पंजाब में भिंडरावाले के नेतृत्व में अलगाववादी ताकतें सिर उठाने लगी थीं और उन ताकतों को पाकिस्तान से हवा मिल रही थी। 

पंजाब में भिंडरावाले का उदय इंदिरा गांधी की राजनीतिक महत्त्वाकांक्षाओं के कारण हुआ था। अकालियों के विरुद्ध भिंडरावाले को स्वयं इंदिरा गांधी ने ही खड़ा किया था लेकिन भिंडरावाले की राजनीतिक महत्त्वाकांक्षाएं देश को तोड़ने की हद तक बढ़ गई थीं। जो भी लोग पंजाब में अलगाववादियों का विरोध करते थे, उन्हें मौत के घाट उतार दिया जाता था। 

' ऑपरेशन ब्लू स्टार' से सिक्ख समुदाय में भारी रोष था। उस रोष की परिणति 31 अक्टूबर 1984 को इंदिरा गांधी की हत्या के रूप में सामने आई। उनके ही सुरक्षा प्रहरियों ने उन्हें गोलियों से छलनी कर दिया। इंदिरा गांधी की मौके पर ही मृत्यु हो गई। पश्चात उनके पुत्र राजीव गांधी प्रधानमंत्री चुने गए। सत्ता संभालने के साथ ही राजीव गांधी ने 21वीं सदी में भारत के स्वरूप और उसके सामने आने वाली चुनौतियों की कल्पना की। 

उन्होंने इन चुनौतियों का सामना करने लिये रूपरेखा तैयार करना शुरू कर दिया था। इसके लिये प्रशासनिक व्यवस्था में कम्प्यूटरीकृत प्रणाली के साथ संचार क्रांति का आगाज किया। उन्होंने यह भी महसूस किया कि ग्रामीण अंचलो की जनता की प्रशासनिक व्यवस्था में भागीदारी के बिना राष्ट्र का सर्वागीण विकास संभव नहीं होगा। 

इसके लिए उन्होंने पंचायतों को अधिकार देने के लिये संविधान में संशोधन की रूपरेखा तैयार की। देश की रक्षा प्रणाली के आधुनीकिकरण के लिये उन्होंने आधुनिक अस्त्रों का निर्माण तथा विदेशों से उनकी खरीदी की पहल की। इसी के चलते सेना के लिए बोफोर्स तोपों की खरीदी विवाद का विषय बना तथा उनके वित्तमंत्री वीपी सिंह ने इसमें दुराग्रहपूर्ण भूमिका निभाई तथा अपने पद से त्यागपत्र दे दिया। साथ ही इस मुद्दे को लेकर राजीव गांधी के विरुद्ध दुष्प्रचार में जुट गए। 

इस मामले को लेकर राजनीतिक वातावरण इतना दूषित हुआ कि 1989 के लोकसभा चुनाव में कांग्रेस स्पष्ट बहुमत नहीं प्राप्त कर सकी। हालाकि वह सबसे बडे दल के रूप में सामने आई। इस नाते उसे पुनः सरकार बनाने का राष्ट्रपति से निमंत्रण भी मिला लेकिन राजीव गांधी ने विपक्ष में बैठना बेहतर समझा। 

1991 में लोकसभा के लिए मध्यावधि चुनाव कराए जाने थे। इसी चुनाव के प्रचार हेतु श्रीपैरंबुदूर तमिलनाडु गए राजीव गांधी की एक आत्मघाती हमले में हत्या कर दी गई। चुनाव हुए, कांग्रेस को बहुत तो मिला किंतु वह स्पष्ट बहुमत नहीं ला सकी। इसके बावजूद कांग्रेस ने नरिसंह राव के नेतृत्व में सरकार बनाई। 1996 में हुए लोकसभा चुनाव में भी कांग्रेस बहुमत नहीं ला सकी। 

इस बीच दो ग़ैर कांग्रेसी साझा सरकारें बनीं लेकिन करीब एक-एक साल ही चल सकीं। 1998 में लोकसभा के लिए पुन: मध्यावधि चुनाव हुए। इस चुनाव में भाजपा के नेतृत्व वाले राष्ट्रीय जनतांत्रिक गठबंधन (एनडीए) ने बहुमत हासिल कर सरकार बनाई। 

2003 के लोकसभा चुनाव में कांग्रेस के नेतृत्व वाले संयुक्त प्रगतिशील गठबंधन को बहुमत मिला और डॉ. मनमोहन सिंह प्रधानमंत्री बनाए गए। नेशनल स्टूडेंट यूनियन ऑफ इंडिया (एनएसयूआई), इंडियन यूथ कांग्रेस, महिला कांग्रेस और इंडियन नेशनल ट्रेड यूनियन कांग्रेस (इंटक) कांग्रेस की विभिन्न शाखाएं हैं।
भारतीय जनता पार्टी, 1951 में श्यामाप्रसाद मुखर्जी के प्रयासों से गठित भारतीय जनसंघ का ही वर्तमान रूप है। सन् 1953 में कारागृह में मुखर्जी की असामयिक मृत्यु के बाद भारतीय जनसंघ को मज़बूत करने का दायित्व पं. दीनदयाल उपाध्याय पर आया। 

क़रीब डेढ़ दशक तक संघ के महासचिव रूप में पं. उपाध्याय ने पार्टी को सुदृढ़ करने के अथक प्रयास किए। इसके तहत संघ के प्रतिभाशाली कार्यकर्ताओं को संघ की विचारधारा से भलिभांति अवगत कराना और उन्हें योग्य राजनेता बनाना शामिल था। 

अटलबिहारी वाजपेयी और लालकृष्ण आडवाणी ने पं. उपाध्याय की छत्रछाया में ही मूल्यगत राजनीति की बारहखड़ी सीखी। 1968 में पं. दीनदयाल की हत्या के बाद संघ के अध्यक्ष पद का दायित्व अटलबिहारी वाजपेयी ने संभाला। 

1952 के आम चुनावों में महज़ 3 लोकसभी सीटों पर विजय दर्ज करने वाली जनसंघ, 1962 तक देश की प्रमुख राजनीतिक पार्टी बनकर उभरी। मुख्यत: समान नागरिक संहिता, गौहत्या, जम्मू-कश्मीर को विशेष राज्य के दर्जे की समाप्ति तथा हिन्दी के प्रचार-प्रसार आदि मुद्दों पर चुनाव लड़ते हुए संघ ने उत्तर भार में कांग्रेस को कड़ी टक्कर दी। 

इस बीच इंदिरा गांधी सरकार ने 26 जून 1975 को आपातकाल की घोषणा कर दी, जो 21 मार्च 1977 तक लागू रहा। संघ ने अपने सहयोगी दलों के साथ आपातकाल का पुरजोर विरोध किया। इस दौरान बड़ी संख्या में संघ कार्यकर्ताओं को जेलयात्राएं भी करना पड़ीं। 

इसके बाद संघ 1977 में अनेक राजनीतिक दलों से हाथ मिलाकर कांग्रेस के खिलाफ जनता पार्टी से मिल गया। इसी वर्ष हुए आम चुनाव में जनता पार्टी ने न केवल उल्लेखनीय सफलता दर्ज की, बल्कि मोरारजी देसाई पहले गैर कांग्रेसी प्रधानमंत्री बने। 

इस सरकार में अटलबिहारी वाजपेयी विदेश मंत्री बनाए गए। कुछ ही समय बाद 1979 में श्री देसाई ने प्रधानमंत्री पद से त्याग-पत्र दे दिया और इसके साथ ही जनता पार्टी भी अपघटित कर दी गई। 
भारतीय जन संघ से जुड़े जनता पार्टी के नेताओं-कार्यकर्ताओं ने काफी मंथन और चिंतन के बाद 6 अप्रैल 1980 में भारतीय जनता पार्टी (भाजपा) की स्थापना की। 

पार्टी अध्यक्ष का दायित्व अटलबिहारी वाजपेयी को सौंपा गया। अटलीजी ने पार्टी की विचारधारा से युवाओं को अवगत कराते हुए उन्हें पार्टी से जोड़ने के सफल प्रयास किए। अटलजी के नेतृत्व में ही भाजपा ने ऑपरेशन ब्लू स्टार सहित 1984 में सिख विरोधी दंगों का मज़बूती से विरोध किया। 
हालांकि इस वर्ष हुए आम चुनाव में पार्टी को महज़ दो ही सीटें मिलीं। इधर अटलजी ने पार्टी अध्यक्ष बने रहने के साथ-साथ संसद में विपक्ष के नेता की बागडोर भी संभाली। राम जन्मभूमि मुद्दे पर भाजपा ने विश्व हिन्दू परिषद और राष्ट्रीय स्वयंसेवक संघ के साथ आवाज़ उठाई। 

इसी को लेकर हिन्दुओं को जगाने और उनका समर्थन प्राप्त करने के लिए लालकृष्ण आडवाणी ने देशभर में रथयात्रा निकाली, जो काफी हद तक कामयाब रही। 6 दिसंबर 1992 को विश्व हिन्दू परिषद और राष्ट्रीय स्वयंसेवक संघ कार्यकर्ताओं ने बाबरी मस्जिद ध्वंस कर दी।

देशभर में हिन्दू-मुस्लिम विवाद गहराया। परिणामस्वरूप विश्व हिन्दू परिषद पर प्रतिबंध लगा दिया गया और रथयात्रा के नायक लालकृष्ण आडवाणी सहित अनेक नेताओं को जेल जाना पड़ा। हालांकि देशभर में दंगों की निंदा हुई लेकिन दूसरी तरफ भाजपा हिन्दुत्व समर्थक पार्टी के रूप में उभरी। 

भाजपा ने 1993 में दिल्ली, 1994 में कर्नाटक और 1995 में गुजरात-महाराष्ट्र में हुए चुनावों में महत्वपूर्ण सफलता हासिल की। 1996 के चुनावों में भाजपा ने सबसे ज्यादा सीटें जीतीं और अटलबिहारी वाजपेयी प्रधानमंत्री चुने गए किंतु अल्पमत के कारण मात्र 13 दिनों में ही उन्हें त्याग-पत्र देना पड़ा। 

1998 में भाजपा ने अनेक क्षेत्रीय पार्टियों से हाथ मिलाया, जिसे राष्ट्रीय जनतांत्रिक गठबंधन नाम दिया गया। इसी वर्ष हुए लोकसभा चुनाव में गठबंधन को बहुमत मिला। अटलजी दूसरी बार प्रधानमंत्री बनाए गए किंlतु 1999 में एक पार्टी के समर्थन वापस ले लेने से अटल सरकार गिर गई। 1999 चुनाव में गठबंधन को पूर्ण बहुमत प्राप्त हुआ, जिसमें भाजपा को 183 और गठबंधन को कुल 303 सीटें मिलीं। 

लिहाजा अटलबिहारी वाजपेयी तीसरी बार प्रधानमंत्री बने, जबकि लालकृष्ण आडवाणी को उपप्रधानमंत्री बनाया गया। अटलजी ने 5 वर्षों के अपने प्रधानमंत्रित्वकाल में कई हितकारी नीतियां व योजनाएं बनाईं और लागू कीं। 

2004 में भाजपा और गठबंधन को हार का सामना करना पड़ा। मई 2008 में कर्नाटक विधानसभा चुनाव जीतकर, भाजपा ने पहली बार किसी दक्षिण भारतीय राज्य में उपस्थिति दर्ज की जबकि 2009 के लोकसभा चुनाव में पार्टी फिर पिछड़ गई। 

मार्च 2012 में पांच राज्यों में हुए चुनावों में पार्टी ने उत्तराखंड सीट खोई परंतु गोवा में कब्ज़ा किया। पंजाब में कब्ज़ा कायम रखा जबकि उत्तरप्रदेश में यथास्थिति बने रहे। 2013 में राजनाथ सिंह को पार्टी अध्यक्ष का पदभार सौंपा गया। 

सिंह ने 13 सिंतबर 2013 को संसदीय बोर्ड की बैठक में भाजपा की ओर से नरेंद्र मोदी को आगामी लोकसभा चुनावों के लिए प्रधानमंत्री पद का उम्मीदवार घोषित किया। अरुण जेटली महासचिव, लालकृष्ण आडवाणी संसदीय दल अध्यक्ष हैं जबकि क्रमश: लोकसभा और राज्यसभा में सुषमा स्वराज और अरुण जेटली विपक्ष के नेता की भूमिका निभा रहे हैं। कमल संदेश पार्टी का मुखपत्र है।


भारतीय कम्युनिस्ट पार्टी (भाकपा/सीपीआई) एक साम्यवादी दल है। इसकी स्थापना 26 दिसंबर 1925 को कानपुर में एम.एन. राय ने की थी। 

1928 में कम्युनिस्ट इंटरनेशनल ने ही भारत में कम्युनिस्ट पार्टी की कार्य प्रणाली निश्चित की। पार्टी के महासचिव एस. सुधाकर रेड्डी हैं। दल का युवा संगठन ' ऑल इंडिया यूथ फेडरेशन' है। 2004 के संसदीय चुनाव में दल को 10 सीटें मिली थीं, जबकि 2009 में आँकड़ा सिमट कर महज़ 4 रह गया। 


सीपीएम : मार्क्सवादी कम्युनिस्ट पार्टी (माकपा/सीपीएम) देश का एक साम्यवादी दल है। सीपीएम का गठन 1964 में भारतीय कम्युनिस्ट पार्टी (सीपीआई) के विभाजन से हुआ। 

1969 में हुए चुनाव में सीपीआई(एम) ने 97 सीटों पर चुनाव लड़ा और 80 सीटें जीतीं। इसके साथ ही पार्टी ने पश्चिम बंगाल में एक बड़ी पार्टी के रूप में अपनी पहचान बनाई। वहीं 1970 में केरला में हुए चुनाव में पार्टी को 73 के मुकाबले 29 सीटें हासिल हुईं। 

1971 के लोकसभा चुनाव में सीपीएम को 25 सीटें मिलीं जिनमें से 20 पश्चिम बंगाल से आईं। इसी साल विधानसभा चुनाव में भी राज्य में सीपीएम को सबसे ज़्यादा सीटें मिलीं. फिर 1977 के विधानसभा चुनाव में पार्टी ने बहुमत हासिल किया और ज्योति बसु मुख्यमंत्री बने। 

2004 के संसदीय चुनाव में इस दल को 43 सीटें मिली थीं। इस समय केरल, पश्चिम बंगाल और त्रिपुरा में पार्टी की स्थिति सुदृढ़ है। 2013 में त्रिपुरा में सत्ता में आकर पार्टी ने सरकार बनाई। पार्टी वाम मोर्चा गठबंधन के वामपंथी दलों का नेतृत्व करती है। 

1964 से 1978 तक पी.सुंदरैया, 1978 से 1992 तक ई.एम.एस. नांबोदिरिपद तथा 1992 से 2005 तक हरिकिशन सिंह सुरजीत पार्टी के महासचिव रहे। वर्तमान में इस पद पर प्रकाश करात आसीन हैं।
आम आदमी पार्टी (आप), सामाजिक कार्यकर्ता अरविंद केजरीवाल एवं अन्ना हजारे के लोकपाल आंदोलन से जुड़े बहुत से सहयोगियों द्वारा गठित एक भारतीय राजनीतिक दल है। इसके गठन की आधिकारिक घोषणा 26 नवंबर 2012 को भारतीय संविधान अधिनियम की 63वीं वर्षगांठ के अवसर पर जंतर मंतर, दिल्ली में की गई थी। 

वर्ष 2011 में इंडिया अगेंस्ट करपशन नामक संगठन ने अन्ना हजारे के नेतृत्व में हुए जनलोकपाल आंदोलन के दौरान भारतीय राजनीतिक दलों द्वारा लोकहित की उपेक्षा के खिलाफ आवाज उठाई। 
अन्ना भ्रष्टाचार विरोधी जनलोकपाल आंदोलन को राजनीति से अलग रखना चाहते थे, जबकि अरविन्द केजरीवाल और उनके सहयोगियों की यह राय थी कि पार्टी बनाकर चुनाव लड़ा जाए। इसी उद्देश्य के तहत पार्टी पहली बार दिसंबर 2013 में दिल्ली विधानसभा चुनाव में झाड़ू चुनाव चिन्ह के साथ चुनावी मैदान में उतरी। पार्टी ने चुनाव में 28 सीटों पर जीत दर्ज की और कांग्रेस के समर्थन से दिल्ली में सरकार बनाई। अरविन्द केजरीवाल ने 28 दिसंबर 2013 को दिल्ली के 7वें मुख्यमंत्री पद की शपथ ली।
समाजवादी पार्टी मुख्यत: उत्तरप्रदेश का दल है। इसकी स्थापना 4 अक्टूबर 1992 को की गई। पार्टी अध्यक्ष मुलायम सिंह यादव प्रदेश के पूर्व मुख्यमंत्री और देश के रक्षामंत्री रह चुके हैं। समाजवादी पार्टी ने लोकसभा सहित देश के अन्य राज्यों में विधानसभा चुनाव लड़े हैं। 

हालांकि इसकी सफलता मुख्य रूप से उत्तरप्रदेश में ही है। 2003 में मध्यप्रदेश विधानसभा चुनाव में समाजवादी पार्टी को ७ सीटें प्राप्त हुईं। यह राज्य में तीसरी सबसे बड़ी पार्टी बनकर उभरी थी। 15वीं लोकसभा में वर्तमान में इसके 22 सदस्य हैं। यह लोकसभा में तीसरी सबसे बड़ी पार्टी है। 

2005 में कर्नाटक के पूर्व मुख्यमंत्री बंगारप्पा ने समाजवादी पार्टी में शामिल होने के लिए भाजपा से इस्तीफा दे दिया। वे समाजवादी पार्टी के टिकट पर अपनी लोकसभा सीट शिमोगा से विजयी रहे। 2007 के उत्तर प्रदेश विधानसभा चुनावों में सपा को केवल 96 सीटें मिलीं, जबकि पार्टी ने 2002 में 146 सीटें जीती थीं। 

राजनीति
राजनीति दो शब्दों का एक समूह है राज+नीति। (राज मतलब शासन और नीति मतलब उचित समय और उचित स्थान पर उचित कार्य करने कि कला) अर्थात् नीति विशेष के द्वारा शासन करना या विशेष उद्देश्य को प्राप्त करना राजनीति कहलाती है। दूसरे शब्दों में कहें तो जनता के सामाजिक एवं आर्थिक स्तर को ऊँचा करना राजनीति है । नागरिक स्तर पर या व्यक्तिगत स्तर पर कोई विशेष प्रकार का सिद्धान्त एवं व्यवहार राजनीति (पॉलिटिक्स) कहलाती है। अधिक संकीर्ण रूप से कहें तो शासन में पद प्राप्त करना तथा सरकारी पद का उपयोग करना राजनीति है। राजनीति में बहुत से रास्ते अपनाये जाते हैं जैसे- राजनीतिक विचारों को आगे बढ़ाना, कानून बनाना, विरोधियों के विरुद्ध युद्ध आदि शक्तियों का प्रयोग करना। राजनीति बहुत से स्तरों पर हो सकती है- गाँव की परम्परागत राजनीति से लेकर, स्थानीय सरकार, सम्प्रभुत्वपूर्ण राज्य या अन्तराष्ट्रीय स्तर पर। राजनीति का इतिहास अति प्राचीन है जिसका विवरण विश्व के सबसे प्राचीन सनातन धर्म ग्रन्थों में देखनें को मिलता है । राजनीति कि शुरूआत रामायण काल से भी अति प्राचीन है। महाभारत महाकाव्य में इसका सर्वाधिक विवरण देखने को मिलता है । चाहे वह चक्रव्यूह रचना हो या चौसर खेल में पाण्डवों को हराने कि राजनीति । अरस्तु को राजनीति का जनक कहा जाता है।

राजनेता
राजनेता उस व्यक्ति को कहते हैं जो मूलत: राजनीतिक दर्शन के आधार पर राजनीति के क्षेत्र में कभी भी नीतिगत सिद्धान्तों से समझौता नहीं करता। उदाहरण के लिए लाल बहादुर शास्त्री (कांग्रेस), अटल बिहारी वाजपेयी (भाजपा), राममनोहर लोहिया (प्रजा सोशलिस्ट पार्टी) और वर्तमान में नरेन्द्र मोदी।
राजनीति और राजनीतिक अध्ययन का इतिहास
राजनीति विज्ञान का इतिहास बहुत पुराना है। यह ग्रीस के प्राचीन काल में उत्पन्न हुआ था, जब ग्रीस राज्य के छोटे शहर थे। नगर राज्यों को ग्रीक भाषा में पोलिस कहा जाता था। ग्रीक में, पोलीस शब्द वास्तव में एक ऐसी जगह है जिस पर कब्जा कर लिया गया है और यह जगह शहर की इतनी ऊंचाई पर है कि जहां से सारा शहर देखा जा सकता है और जहां शहर की कार्रवाई बाहरी हमले से सुरक्षा करना आसान है। लगभग 2600 साल पहले एथेंस यूनानियों द्वारा एक पहाड़ की किलाबंदी की थी, जो एथेंस के शहर से बहुत ऊपर है, और आज तक एक्रोपोलिस का स्थान (एक्रोपोलिस), जिसका अर्थ पहाड़ी किला है। प्राचीन काल में, एथेंस के यूनानी निवासियों की समय-समय पर पहाड़ी किले या किले के स्थान पर मरम्मत की जाती थी, जब एथेंस शहर के निवासी उस स्थान पर बैठते थे और एथान के राज्य की समस्याओं का न्याय करते थे। दूसरे शब्दों में, एक्रोपोलिस "एथेंस शहर की प्रत्यक्ष राज्य सरकार का निर्णय लेने के लिए मुख्य स्थान था।" उस जगह के नाम से 'पोलिस' का सीधा सा मतलब है 'नगर राज'। और वर्तमान में यह अक्सर कहा जाता है कि राजनीति या राजनीति विज्ञान शब्द ग्रीक शब्द 'पोलिस' से लिया गया है। जिस विषय को आज राजनीति विज्ञान या राजनीति कहा जाता है, उसे प्राचीन काल में 'राजनीति' कहा जाता था। पॉलिटिक्स शब्द ग्रीक शब्द पॉलिस (पॉलिस) से लिया गया है। ग्रीक दार्शनिक अरस्तू ने अपनी विश्व प्रसिद्ध पुस्तक का नाम पॉलिटिक्स रखा। समय के साथ, राज्य के बहुपक्षीय अध्ययन के विषय के नाम में कुछ बदलाव हुए हैं, और अंत में अधिकांश लेखकों ने विषय को राजनीति विज्ञान का नाम दिया है। राजनीति, क्षेत्र और प्रकृति की परिभाषा राजनीति विज्ञान की परिभाषा का एक संक्षिप्त विवरण है।

राजनीतिक दल
राजनीतिक दल अथवा राजनैतिक दल एक राजनीतिक संस्था(Political organisation) है जो शासन में राजनीतिक शक्ति प्राप्त करने एवं उसे बनाये रखने का प्रयत्न करता है। इसके लिये प्राय: वह चुनाव की प्रक्रिया में भाग लेता है। राजनीतिक दलों का अपना एक सिद्धान्त या लक्ष्य (विज़न) होता है जो प्राय: लिखित दस्तावेज के रूप में होता है।
विभिन्न देशों में राजनीतिक दलों की अलग-अलग स्थिति व व्यवस्था है। कुछ देशों में कोई भी राजनीतिक दल नहीं होता। कहीं एक ही दल सर्वेसर्वा (डॉमिनैन्ट) होता है। कहीं मुख्यतः दो दल होते हैं। किन्तु बहुत से देशों में दो से अधिक दल होते हैं।
लोकतान्त्रिक राजनैतिक व्यवस्था में राजनैतिक दलों का स्थान केन्द्रीय अवधारणा के रूप में अत्यन्त महत्वपूर्ण है। राजनैतिक दल किसी समाज व्यवस्था में शक्ति के वितरण और सत्ता के आकांक्षी व्यक्तियों एवं समूहों का प्रतिनिधित्व करते हैं। वे परस्पर विरोधी हितों के सारणीकरण, अनुशासन और सामंजस्य का प्रमुख साधन रहे हैं। इस तरह से राजनैतिक दल समाज व्यवस्था के लक्ष्यों, सामाजिक गतिशीलता, सामाजिक परिवर्तनों, परिवर्तनों के अवरोधों और सामाजिक आन्दोलनों से भी सम्बन्धित होते हैं। राजनैतिक दलों का अध्ययन समाजशास्त्री और राजनीतिशास्त्री दोनों करते हैं, लेकिन दोनों के दृष्टिकोणों में पर्याप्त अन्तर है। समाजशास्त्री राजनैतिक दल को सामाजिक समूह मानते हैं जबकि राजनीतिज्ञ राजनीतिक दलों को आधुनिक राज्य में सरकार बनाने की एक प्रमुख संस्था के रूप में देखते हैं।

विशेषताएँ
राजनीतिक दल की संरचना में कुछ ऐसी विशेषताएं हैं जो इसे अन्य समूह से अलग करती हैं -
•	1. राजनीतिक दल ऐसा संगठन है जिसका प्राथमिक उद्देश्य राजनीतिक नेतृत्व की प्राप्ति होता है। इसमें दल का नेता संगठित अल्पतंत्र (कार्यकारिणी) द्वारा शक्ति हथियाने का पूरा-पूरा प्रयत्न करता है।
•	2. सामाजिक एवं आर्थिक उद्देश्यों को लेकर उप संरचनाएं एवं समितियां होती है, जो भौगोलिक सीमाओं, सामाजिक समग्रताओं के आधार पर होती हैं। दल में कई परस्पर विरोधी समूह किसी उद्देश्य तथा राजनीतिक विचारधारा को लेकर साथ जुड़े हुए रहते हैं।
•	3. हर राजनीतिक दल में अल्पतन्त्र होता है। प्रथम अवस्था में शक्ति का केन्द्रीकरण कुछ अनुभवी नेताओं के हाथ में होता है, जो प्रमुख पदाधिकारी होते हैं, जबकि दूसरी अवस्था में दल का संगठन एक विशेष स्तरीकरण व्यवस्था में विभाजित होता है और हर स्तर पर कुछ स्वायत्तता पाई जाती है।
•	4. दल में सदस्यता निरन्तर बनी रहती है। एक सदस्य दूसरे सदस्य को दल की गतिविधियों की जानकारी देते रहते हैं। नए सदस्यों के लिए दल में सदस्यता के द्वार हमेशा खुले रहते 87 हैं। यहीं यह एक खुली संरचना होती है। कुछ लोग दल के सदस्य इसलिए होते हैं कि उन्हें समाज में उसके कारण एक विशेष स्थान मिल जाता है।
उपर्युक्त लक्षणों द्वारा राजनीतिक दल को अन्य संगठन से भिन्न करके देख सकते हैं। राजनीतिक दल का गठन समाज व्यवस्था की दो विशेषताओं द्वारा पाया जाता है -
•	1. राजनीतिक शक्ति का आधार ‘वोट’ है अर्थात् सरकार का निर्धारण मतदान प्रणाली से किया जाता है।
•	2. विभिन्न समूहों में शक्ति के लिए परस्पर प्रतिस्पर्धा होती है। अर्थात् राजनीतिक शक्ति को सत्ता हथियाने के लिए परस्पर होड़ हो रही होती है।

संरचना
मौरिस डुवर्जर ने राजनीतिक दल के सामाजिक संगठन का महत्वपूर्ण विश्लेषण प्रस्तुत किया है। इन्होंने दल के संगठन को चार सूत्रीय वर्गीकरण द्वारा समझाने का प्रयास किया है। ये वर्ग निम्नलिखित हैं-
•	(१) समिति ( कॉकस / Caucus)
•	(२) शाखा (ब्रांच / Branch)
•	(३) कोष्ठक (सेल / Cell)
•	(४) नागरिक सेना (मिलिशिया / Militia)
कॉकस दल के जाने-पहचाने लोगों का एक लघु समूह कहा जा सकता है जो न अपने विस्तार और न ही अपनी भर्ती में रूचि रखता है। वास्तव में यह एक बन्द समूह है। जिसकी प्रकृति अर्द्ध-स्थायी होती है। केवल चुनाव के समय ही कॉकस अधिक सक्रिय होता है तथा चुनावों के बीच के समय में यह निष्क्रिय रहता है। इसके सदस्यों की न्यून संख्या इसकी शक्ति का माप नहीं है क्योंकि इसके सदस्यों का व्यक्तिगत प्रभाव, शक्ति एवं क्षमता उनकी संख्या से काफी अधिक होती है। अतः इसके ख्याति प्राप्त सदस्यों की संख्या की अपेक्षा उनका प्रभाव एवं क्षमता अधिक महत्वपूर्ण है। डुवर्जर ने फ्रांसीसी रैडिकल पार्टी और 1918 से पूर्व की ब्रिटिश लेबर पार्टी को इसका उदाहरण बताया है। मताधिकार के विस्तार के साथ ‘कॉकस’ प्रकार के दल का ह्रास हो जाता है।
शाखा या ब्रांच दल परिश्मी यूरोप में मताधिकार के विस्तार का परिणाम है। इसका सम्बन्ध जनता से होता है तथा कॉकस की तरह यह एक बन्द समूह नहीं है क्योंकि इनमें गुणों की अपेक्षा संख्या को अधिक महत्व दिया जाता है। अतः यह अधिक से अधिक सदस्यों की भर्ती में सदैव रूचि रखता है। इनकी राजनीतिक संक्रियताएं केवल चुनाव तक ही सीमित नहीं होती अपितु निरन्तर चलती रहती हैं। ब्रांच कॉकस की अपेक्षा बड़ा समूह है इसलिए इसका संगठन अधिक होता है तथा इसमें कॉकस की अपेक्षा अधिक एकीकरण पाया जाता है। इसमें संस्तरण तथा कर्त्तव्यों का विभाजन सुस्पष्ट होता है तथा स्थानीयता एवं संकीर्णता का भी आभास पाया जाता है। इसमें अधिकतर केन्द्रीकृत दल संरचना होती है और प्रारम्भिक इकाईयां निर्वाचन क्षेत्रों की ही भांति भौगोलिक आधार पर संगठित होती हैं। यूरोप के समाजवादी दलों में ब्रांच के सभी लक्षण पाये जाते हैं। कैथोलिक और अनुदारवादी दलों ने न्यूनाधिक सफलतापूर्वक इसका अनुसरण किया है। जर्मन सोशल डेमोक्रेटिक पार्टी संगठनात्मक आधार पर इस प्रकार के दल का एक अच्छा उदाहरण है।
डुवर्जर द्वारा बताया गया दल संगठन का तीसरा प्रकार कोष्ठक या सेल है जो क्रान्तिकारी साम्यवादी दलों की खोज है। यह ब्रांच की अपेक्षा काफी छोटा समूह होता है तथा इसका आधार भौगोलिक न होकर व्यावसायिक होता है। व्यावसायिक आधार के कारण सेल किसी स्थान पर कार्य करने वाले सभी सदस्यों को एक सूत्र में बाँधना है। कारखाना, वर्कशॉप, दफ्तर एवं प्रशासन आदि इसके अंग हो सकते हैं। चूंकि सेल उन सदस्यों का समूह हैं जो एक ही व्यवसाय में लगे हुए हैं तथा जो प्रतिदिन कार्य के समय मिलते हैं, इसलिए इसके सदस्यों में दलीय एकात्मकता अधिक होती है। वैयक्तिक सेल का अन्य सेलों से कोई प्रत्यक्ष सम्बन्ध नहीं होता है। सेल का संगठन अनिवार्य रूप से षड्यन्त्रकारी होता है और इसकी निर्माण शैली इस बात का पक्का इन्तजाम करती है कि एक सेल के नष्ट होने पर सम्पूर्ण दल-संरचना संकट में पड़े क्योंकि एक ही स्तर पर पृथक-पृथक इकाइयों के बीच कोई संपर्क नहीं रहता। यह गुप्त सक्रियता के लिए सबसे उपयुक्त माध्यम है। इसकी गुप्त सक्रियताएं मुख्यतः राजनैतिक होती हैं तथा सदस्यों के लिए अधिक महत्वपूर्ण होती हैं। मतों को जीतने, प्रतिनिधियों के समूहन तथा मतदाताओं के प्रतिनिधियों से संपर्क रखने की अपेक्षा सेल दल संघर्ष, प्रचार, अनुशासन तथा अगर अनिवार्य तो गुप्त सक्रियता का एक माध्यम है। इनमें चुनाव जीतने की दूसरे दर्जे के महत्व की बात मानने की प्रवृत्ति होती है। प्रजा तांत्रिक केन्द्रवाद की धारणा दल के सभी पहलुओं पर केन्द्रीकृत नियंत्रण स्थापित कर देती है जिसका उदाहरण 1917 से पहले लेनिनवादी दल था। डुवर्जर फ्रांसीसी साम्यवादी दल के सदस्यों में सेल संरचना के प्रति शत्रु भाव होने का भी संकेत करते हैं।
डुवर्जर का दल-संगठन का चौथा प्रकार मिलिशिया प्रकार का संगठन है। यह एक प्रकार की निजी सेना है जिसके सदस्यों को सैनिकों की तरह भर्ती किया जाता है तथा जिन्हें सैनिक संगठन की भाँति अनुशासन में रहना और प्रशिक्षण लेना पड़ता है। इसकी संरचना भी सैनिक संरचना के समान होती है अर्थात् इसके सदस्य सेना की तरह टुकड़ियों, कम्पनियों और बटालियनों से संगठित होते हैं। मिलिशिया सेना के अधिक्रमिक लक्षण ग्रहण कर लेती है। मिलिशिया की चुनाव तथा संसदीय गतिविधियों में कोई रूचि नहीं होती क्योंकि यह प्रजातन्त्रीय व्यवस्था को मजबूत करने की अपेक्षा इसे उखाड़ फेंकने का एक मौलिक साधन है। जिस प्रकार सेल एक साम्यवादी खोज है, ठीक उसी प्रकार मिलिशिया क्रान्तिकारियों की खोज है। हिटलर के आक्रामी सैनिक और मुसोलिनी की क्रान्तिकारी मिलिशिया इस प्रकार की संरचना का उदाहरण हैं। इनकी ओर डुवर्जर यह संकेत करते हैं कि केवल मिलिशिया के आधार पर कभी भी कोई राजनीतिक दल नहीं बना है।

राजनीतिक दलों का सामाजिक संगठन
जिस संगठित रूप में राजनीतिक दल आज हमारे सामने विद्यमान हैं, उस रूप में उनका इतिहास अधिक प्राचीन नहीं है। उनकी उत्पत्ति उन्नीसवीं शताब्दी में हुई है परन्तु इससे पूर्व भी मनुष्यों द्वारा निर्मित कुछ संगठन, शासन से प्रत्यक्ष न होने पर भी जनमत के निर्माण तथा मांगों को शासकों तक पहुंचाने में महत्वपूर्ण भूमिका निभाते रहे हैं। आधुनिक समाज में राजनीतिक दलों का गठन विविध आधारों पर किया गया है।
राजनीतिक दलों के निर्माण में मनोवैज्ञानिक आधार अर्थात् मानव स्वभाव में निहित प्रवृत्तियां प्रमुख हैं। मतैक्य एवं संगठन मानव स्वभाव की दो प्रमुख प्रवृत्तियां हैं। समान स्वभाव एवं मूल्यों वाले व्यक्ति संगठित होकर राजनीतिक दल का निर्माण करते हैं तथा फिर उन मूल्यों को बनाये रखने का प्रयास करते हैं। ब्रिटिश कंज़रवेटिव दल का गठन रूढ़िवादी व्यवस्था को बनाये रखने के समर्थक व्यक्तियों द्वारा किया गया है। कुछ व्यक्ति रूढ़िवादी व्यवस्था में परिवर्तन लाना चाहते हैं तथा इस उद्देश्य की पूर्ति के लिए उदारवादी दलों का निर्माण करते हैं, जबकि कुछ लोग विगत युग की पुनरावृत्ति की आकांक्षा के आधार पर प्रतिक्रियावादी दलों का निर्माण करते हैं।
मानव इतिहास में धर्म की राजनीति में महत्वपूर्ण भूमिका रही है तथा आज भी अनेक देशों में धार्मिक नेता एवं पदाधिकारी प्रत्यक्ष या परोक्ष रूप से राजनीति में हस्तक्षेप करते हैं। राजनैतिक दलों के सामाजिक संगठन में धर्म प्रमुख भूमिका निभाता है। उदाहरणार्थ भारत में मुस्लिम लीग, अकाली दल, जनसंघ, हिन्दू महासभा जैसे दलों के सामाजिक संगठन में धर्म केन्द्रीय भूमिका निभाता है।
राजनीतिक दलों के निर्माण में क्षेत्रीयता अथवा प्रादेशिकता भी एक प्रमुख आधार है। प्रादेशिक हितों की रक्षा के लिए तथा प्रादेशिक समस्याओं के शीघ्र निपटारे के लिए कुछ प्रादेशिक दलों का निर्माण होता है। भारत में डी0एम0के0, तेलंगाना प्रजा समिति, असम गण परिषद, झारखण्ड मुक्ति मोर्चा आदि।
राजनीतिक दल आर्थिक या वर्गीय आधारों पर भी संगठित होते हैं। मार्क्स के अनुसार राजनीतिक दलों तथा वर्गों का परस्पर सम्बन्ध राज्य व राजनीति के सिद्धान्त का केन्द्रीय बिन्दु होता है। अनेक अन्वेषणों से हमें यह पता चलता है कि वर्गीय हित, दलीय सम्बद्धताओं तथा निर्वाचनों की पसन्द के बीच घनिष्ठ सम्बन्ध है तथा अधिकांश समाज में राजनीतिक दल निर्वाचक वर्गीय हितों का प्रतिनिधित्व करते हैं। ब्रिटेन में श्रमिक दल, भारत में मजदूर दल, किसान यूनियन आदि।
जाति, भारतीय समाज की आधारभूत विशेषता है। भारत में राजनैतिक दलों के सामाजिक संगठन को जाति हमेशा से प्रभावित करती रही है। स्वतन्त्रता से पूर्व जाति मुक्ति का आन्दोलन राजनैतिक दलों के गठन को प्रभावित करना रहा है। दलित वर्ग कल्याण लीग, बहिष्कृत हितकारिणी सभा, जस्टिस पार्टी इसके प्रमुख उदाहरण हैं।
स्वतन्त्रता के पश्चात् निर्वाचन प्रतियोगिता में ‘जाति’ राजनैतिक गतिशीलता लाने वाला प्रमुख सामाजिक आधार बन गया। ‘जातीय संलयन’ और ‘जातीय विखण्डन’ राजनैतिक प्रक्रियाओं में केन्द्रीय भूमिका निभाने लगी। सभी राजनैतिक दल जातीय गणना के आधार पर उम्मीदवारों को तय करने लगे। वर्तमान समय में जातीय आधार पर राजनैतिक दलों के गठन का प्रमुख आधार है। समाजवादी पार्टी, बहुजन समाज पार्टी, राष्ट्रीय जनता दल, जनता दल यूनाइटेड आदि इसके प्रमुख उदाहरण हैं।
दलीय संगठन में विचारधारा भी प्रमुख भूमिका निभाती है। समाजवादी, लेनिनवादी और माओवादी विचारधाराओं पर आधारित अनेक दलों का निर्माण भारतीय राजनीति की प्रमुख विशेषता रही

राजनीतिक दर्शन
राजनीतिक दर्शन के अन्तर्गत राजनीति, स्वतंत्रता, न्याय, सम्पत्ति, अधिकार, कानून तथा सत्ता द्वारा कानून को लागू करने आदि विषयों से सम्बन्धित प्रश्नों पर चिन्तन किया जाता है : ये क्या हैं, उनकी आवश्यकता क्यों हैं, कौन सी वस्तु सरकार को 'वैध' बनाती है, किन अधिकारों और स्वतंत्रताओं की रक्षा करना सरकार का कर्तव्य है, विधि क्या है, किसी वैध सरकार के प्रति नागरिकों के क्या कर्त्तव्य हैं, कब किसी सरकार को उकाड़ फेंकना वैध है आदि।
प्राचीन काल में सारा व्यवस्थित चिंतन दर्शन के अंतर्गत होता था, अतः सारी विद्याएं दर्शन के विचार क्षेत्र में आती थी। राजनीति सिद्धान्त के अन्तर्गत राजनीति के भिन्न भिन्न पक्षों का अध्ययन किया जाता हैं। राजनीति का संबंध मनुष्यों के सार्वजनिक जीवन से हैं। परम्परागत अध्ययन में चिन्तन मूलक पद्धति की प्रधानता थी जिसमें सभी तत्वों का निरीक्षण तो नहीं किया जाता हैं, परन्तु तर्क शक्ति के आधार पर उसके सारे संभावित पक्षों, परस्पर संबंधों प्रभावों और परिणामों पर विचार किया जाता हैं।
'सिद्धान्त' का अर्थ है तर्कपूर्ण ढंग से संचित और विश्लेषित ज्ञान का समूह। राजनीति का सरोकार बहुत-सी चीजों से है, जिनमें व्यक्तियों और समूहों तथा वर्गों और राज्य के बीच के संबंध और न्यायपालिका, नौकरशाही आदि जैसी राज्य की संस्थाएँ शामिल हैं।
राजनीतिक सिद्धान्त की परिभाषा करते हुए डेविड वेल्ड कहते हैं-
राजनीतिक जीवन के बारे में ऐसी अवधारणाओं और सामान्यीकरणों का एक ताना-बाना है ‘जिनका संबंध सरकार, राज्य और समाज के स्वरूप, प्रयोजन और मुख्य विशेषताओं से तथा मानव प्राणियों की राजनीतिक क्षमताओं से संबंधित विचारों, मान्यताओं एवं अभिकथनों से है।
एंड्रू हैकर की परिभाषा के अनुसार राजनीतिक सिद्धान्त-
एक ओर अच्छे राज्य और अच्छे समाज के सिद्धान्तों की तटस्थ तलाश और दूसरी ओर राजनीतिक तथा सामाजिक यथार्थ की तटस्थ खोज का संयोग है।

राजनीतिक सिद्धान्त
गुल्ड और कोल्ब ने राजनीतिक सिद्धान्त की एक व्यापक परिभाषा करते हुए कहा है कि 'राजनीतिक सिद्धान्त राजनीति विज्ञान का एक उप-क्षेत्र’ है, ‘जिसमें निम्नलिखित का समावेश हैः
•	राजनीतिक दर्शन - राजनीति का एक नैतिक सिद्धान्त और राजनीतिक विचारों का एक ऐतिहासिक अध्ययन,
•	एक वैज्ञानिक मापदंड,
•	राजनीतिक विचारों का भाषाई विश्लेषण और
•	राजनीतिक व्यवहार के बारे में सामान्यीकरणों की खोज और उनका व्यवस्थित विकास।
हम यह निष्कर्ष निकाल सकते हैं कि बुनियादी तौर पर राजनीतिक सिद्धान्त का संबंध दार्शनिक तथा आनुभविक दोनों दृष्टियों से राज्य की संघटना से है। राज्य तथा राजनीतिक संस्थाओं के बारे में स्पष्टीकरण देने, उनका वर्णन करने और उनके संबंध में श्रेयस्कर सुझाव देने की कोशिश की जाती है। निःसन्देह, नैतिक दार्शनिक प्रयोजन का अध्ययन तो उसमें अंतर्निहित रहता ही है। चिंतक वाइन्स्टाइन ने गागर में सागर भरते हुए कहा था कि राजनीतिक सिद्धान्त मुख्यतः एक ऐसी संक्रिया है जिसमें प्रश्न पूछे जाते हैं, उन प्रश्नों के उत्तरों का विकास किया जाता है और मानव प्राणियों के सार्वजनिक जीवन के संबंध में काल्पनिक परिप्रेक्ष्यों की रचना की जाती है। जो प्रश्न पूछे जाते हैं वे कुछ इस तरह के होते हैंः राज्य का स्वरूप और प्रयोजन क्या है? राजनीतिक संगठन के साध्यों, लक्ष्यों और पद्धतियों के बारे में हम कैसे निर्णय करें? राज्य और व्यक्ति के बीच संबंध क्या है और क्या होना चाहिए? इतिहास के पूरे दौर में राजनीतिक सिद्धान्त इन प्रश्नों के उत्तर देता रहा है। इसे इसलिए महत्त्वपूर्ण माना गया है क्योंकि मनुष्य का भाग्य इस बात पर निर्भर होता है कि शासकों और शासितों को किस प्रकार की प्रणाली प्राप्त हो पाती है और जो प्रणाली प्राप्त होती है उसके फलस्वरूप क्या सामान्य भलाई के लिए संयुक्त कार्यवाही की जाती है।

राजनीतिक सिद्धान्त तथा राजनीतिक दर्शन
दर्शन में सत्य और ज्ञान की खोज में किसी भी विषय पर किए गए समस्त चिंतन का समावेश है। जब वह खोज राजनीतिक विषयों पर होती है तब उसे हम राजनीतिक दर्शन कहते हैं। इसलिए जरूरी नहीं कि उसमें कोई सिद्धान्त प्रस्तावित किया जाए और राजनीतिक दर्शन तथा राजनीतिक सिद्धान्त में यही अंतर है। इस प्रकार राजनीतिक सिद्धान्त राजनीतिक दर्शन का हिस्सा है, लेकिन राजनीतिक दर्शन अधिकांशतः काफी अधिक व्यापक होता है और आवश्यक नहीं कि उसमें कोई सिद्धान्त शामिल हो।
इस प्रकार हम कह सकते हैं कि राजनीतिक दर्शन राज्य, सरकार, राजनीति, स्वतंत्रता, न्याय, संपत्ति, अधिकारों, कानून और किसी भी प्राधिकरण द्वारा कानूनी संहिता को लागू कराने आदि से संबंधित प्रश्नों अर्थात् वे क्या हैं? उनकी जरूरत अगर है तो क्यों है? कौन-सी बातें किसी सरकार को वैध बनाती हैं, उसे किन अधिकारों और किन स्वतंत्रताओं की रक्षा करनी चाहिए और उसे क्यों और कौन-सा रूप ग्रहण करना चाहिए और कानून क्यों है और क्या है और वैध सरकार के प्रति नागरिकों के कर्तव्य यदि हैं तो क्या हैं और कब किसी सरकार को अपदस्थ कर देना वैध होगा या नहीं होगा आदि प्रश्नों का अध्ययन है। ‘राजनीतिक दर्शन’ से बहुधा हमारा तात्पर्य राजनीति के प्रति सामान्य दृष्टिकोण या उसके संबंध में विशिष्ट नैतिकता अथवा विश्वास या रुख से होता है और यह सब जरूरी तौर पर दर्शन के संपूर्ण तकनीकी विषय के अंतर्गत नहीं आता है।
राजनीतिक दर्शन का सरोकार अक्सर समकालीन प्रश्नों से नहीं, बल्कि मनुष्य के राजनीतिक जीवन के अधिक सार्वभौम प्रश्नों से होता है। लेकिन राजनीतिक सिद्धान्तकार की दृष्टि मुख्य रूप से समकालीन राजनीतिक जीवन पर होती है और यद्यपि राज्य के स्वरूप और प्रयोजन और इसी प्रकार के सामान्य प्रश्नों की व्याख्या करने में वह दिलचस्पी लेता है तथापि वह राजनीतिक व्यवहार, राज्य तथा नागरिकों के बीच के वास्तविक संबंध और समाज में शक्ति की भूमिका के यथार्थों का वर्णन करने और उन्हें समझने की भी कोशिश कर रहा होता है। राजनीति विज्ञान का अध्ययन करते हुए हमें यह महसूस होता है कि राजनीतिक सिद्धान्त की अनुपूर्ति हमें राजनीतिक दर्शन के अध्ययन से करनी चाहिए अन्यथा वह बंजर और अप्रासंगिक प्रतीत होते हैं।
राजनीतिक चिन्तन
राजनीतिक सिद्धान्त को कभी-कभी राजनीतिक चिंतन के पर्याय के रूप में देखा जाता है, लेकिन यह समझ लेना जरूरी है कि उनका अर्थ आवश्यक रूप से एक ही नहीं होता। राजनीतिक चिंतन एक सामान्यीकृत मुहावरा है, जिसमें राज्य तथा राज्य से संबंधित प्रश्नों पर किसी व्यक्ति या व्यक्तियों के समूह या समुदाय के सभी चिंतनों, सिद्धान्तों और मूल्यों का समावेश होता है। जब कोई व्यक्तिµचाहे वह प्रोफेसर, पत्रकार, लेखक, कवि, उपन्यासकार आदि जो भी हो या बेशक वह राजनीतिज्ञ ही होµऐसे विचार व्यक्त करता है जिनका हमारे जीवन से सरोकार है और जो विचार राज्य और शासन तथा इनसे संबंधित प्रश्नों के बारे में हैं तब वह वस्तुतः राजनीतिक चिंतन कर रहा होता है। उसके विचारों में सिद्धान्त का समावेश हो भी सकता है और नहीं भी हो सकता है। उन विचारों में तब कोई सिद्धान्त निहित नहीं होगा जब उन में राज्य और शासन आदि के राजनीतिक नियम से संबंधित ऐतिहासिक तथा राजनीतिक संघटना की व्याख्या करने के लिए प्रस्तुत की गई कोई व्यवस्थित और तर्कसम्मत प्राक्कल्पना न हो। इस प्रकार राजनीतिक चिंतन हमेशा किसी व्यक्ति या समूह का राजनीति-विषयक सामान्य विचार होता है, जबकि राजनीतिक सिद्धान्त अपने-आप में पूर्ण और अपने बल-बूते खड़ी ऐसी व्याख्या या विचार अथवा सिद्धान्त होता है जिसमें प्रश्नों के उत्तर देने, इतिहास की व्याख्या करने और भविष्य की संभावित घटनाओं के बारे में पूर्वानुमान लगाने का प्रयत्न किया जाता है। बेशक, यह सिद्धान्त हमेशा किसी एक चिंतक व्यक्ति की सृष्टि होता है। बार्कर ने कहा था कि राजनीतिक चिंतन किसी पूरे युग का अंतर्वर्ती दर्शन होता है, लेकिन राजनीतिक सिद्धान्त किसी एक व्यक्ति का चिंतन होता है|

राजनीति विज्ञान
राजनीति विज्ञान अध्ययन का एक विस्तृत विषय या क्षेत्र है और राजनीतिक सिद्धान्त उसका एक उप -क्षेत्र भर है। राजनीति विज्ञान में ये तमाम बातें शामिल हैं: राजनीतिक चिंतन, राजनीतिक सिद्धान्त, राजनीतिक दर्शन, राजनीतिक विचारधारा, संस्थागत या संरचनागत ढांचा, तुलनात्मक राजनीति, लोक प्रशासन, अंतर्राष्ट्रीय कानून और संगठन आदि। कुछ चिंतकों ने राजनीति विज्ञान के विज्ञान पक्ष पर बल दिया है। उनका कहना है कि जब राजनीति विज्ञान का अध्ययन एक विज्ञान के रूप में वैज्ञानिक पद्धतियों से किया जाता है तब राजनीतिक सिद्धान्त जिस हद तक राजनीतिक दर्शन का हिस्सा है उस हद तक वह राजनीति विज्ञान नहीं माना जा सकता, क्योंकि राजनीति विज्ञान में तो अमूर्त्त और अंतःप्रेरणा से उद्भूत निष्कर्षों या चिंतनों के लिए कोई स्थान नहीं है लेकिन राजनीतिक दर्शन ठीक इन्हीं अयथार्थ पद्धतियों पर भरोसा करके चलता है। राजनीतिक सिद्धान्त न तो शुद्ध चिंतन है, न शुद्ध दर्शन और न शुद्ध विज्ञान।

राजनीतिक सिद्धान्त की आधारभूत विशेषताएँ
•	(१) कोई राजनीतिक सिद्धान्त सामान्यतः किसी एक व्यक्ति की सृष्टि होता है, जो उसके नैतिक और बौद्धिक रुख पर आधारित होता है और जब वह अपने सिद्धान्त का प्रतिपादन कर रहा होता है तब वह सामान्यतः मानव जाति के राजनीतिक जीवन की घटनाओं, संघटनाओं और रहस्यों की व्याख्या करने की कोशिश कर रहा होता है। उस सिद्धान्त को सच माना या न माना जा सकता है, लेकिन उसे एक सिद्धान्त के रूप में हमेशा मान्य किया जा सकता है। आमतौर पर हम देखते हैं कि किसी चिंतक का राजनीतिक सिद्धान्त किसी-किसी मानक कृति में प्रस्तुत किया जाता है, जैसे अफलातून ने रिपब्लिकमें या रॉल ने ए थिओरी ऑफ़ जस्टिसमें प्रस्तुत किया।
•	(२) राजनीतिक सिद्धान्त सामान्यतः मानव जाति, उसके द्वारा संगठित समाजों और इतिहास तथा ऐतिहासिक घटनाओं से संबंधित प्रश्नों के उत्तर देने का प्रयत्न करता है। वह विभेदों को मिटाने के तरीके भी सुझाता है और कभी-कभी क्रांतियों की हिमायत करता है। बहुधा भविष्य के बारे में पूर्वानुमान भी दिए जाते हैं।
•	(३) राजनीतिक सिद्धान्त सामान्यतः विद्या की किसी-न-किसी शाखा पर आधारित होता है और यद्यपि अध्ययन का विषय वही रहता है, तथापि सिद्धान्तकार कोई दार्शनिक, अर्थशास्त्री, धर्मतत्वज्ञ या समाजशास्त्री आदि हो सकता है।
•	(४) इस प्रकार राजनीतिक सिद्धान्त केवल व्याख्याएँ एवं पूर्वानुमान ही नहीं प्रस्तुत करता है बल्कि कभी-कभी वह ऐतिहासिक घटनाओं को प्रभावित और उनमें भागीदारी भी करता है, खास कर तब जब वह किसी खास ढंग की राजनीतिक कार्यवाही प्रस्तावित करता है और जिस ढंग की कार्यवाई वह सुझाता है उसे व्यापक स्वीकृति प्राप्त होती है। महान सकारात्मक उदारवादी चिंतक हेरॉल्ड लास्की ने कहा था कि राजनीतिक सिद्धान्तकार का काम केवल वर्णनकरना नहीं बल्कि जो होना चाहिए उसका सुझाव देना भी है।
•	(५) राजनीतिक सिद्धान्त बहुधा पूरी विचारधारा का आधार भी होता है। उदारवादी सिद्धान्त उदारवाद का आधार बन गए और मार्क्स का सिद्धान्त मार्क्स की छाप की समाजवादी विचारधारा का किसी चिंतक द्वारा प्रस्तावित कोई राजनीतिक सिद्धान्त सामान्यतः हमेशा उस चिंतक की राजनीतिक विचारधारा को प्रतिबिंबित कर रहा होता है। यही कारण है कि जब विचारधाराओं के बीच विभेद होते हैं तो उसके फलस्वरूप विचारधाराओं में अंतर्निहित सिद्धान्तों के बारे में बहस चलती है।
राजनीतिक सिद्धान्त के लिए महत्त्वपूर्ण 
राजनीतिक सिद्धान्त में जिन प्रश्नों का महत्त्व रहा है वे समय के साथ-साथ बदलते रहे हैं। क्लासिकी और प्रारंभिक राजनीतिक सिद्धान्त का सरोकार नैतिक दृष्टि से दोष-रहित राजनीतिक व्यवस्था की तलाश से था और उसने विशेष ध्यान राज्य के स्वरूप और प्रयोजन, राजनीतिक सत्ता के उपयोग के आधार और राजनीतिक अवज्ञा की समस्या से प्रश्नों पर दिया। आधुनिक राष्ट्र राज्यों के उदय और आर्थिक संरचना में हुए परिवर्तनों तथा औद्योगिक क्रांति के फलस्वरूप नई प्राथमिकताएँ सामने आईं और ध्यान का केंद्र व्यक्तिवाद तथा व्यक्ति की स्वतंत्रता और समाज एवं राज्य के साथ उसका संबंध बन गया। अधिकार, कर्त्तव्य, स्वतंत्रता, समानता और संपत्ति जैसे प्रश्न अधिक महत्त्वपूर्ण हो गए। धीरे-धीरे एक अवधारणा के साथ दूसरो के संबंध की व्याख्या जैसे स्वतंत्रता और समानता, न्याय और स्वतंत्रता, या समानता और संपत्ति के बीच के संबंध की व्याख्या : भी महत्त्वपूर्ण हो गई। द्वितीय विश्वयुद्ध के बाद एक नए प्रकार के आनुभविक राजनीतिक सिद्धान्त का उदय हुआ। इसमें मनुष्य के राजनीतिक व्यवहार का अध्ययन करने और उसके आधार पर सैद्धांतिक निष्कर्ष निकालने की कोशिश की गई। मानव-व्यवहारों का अध्ययन करने वाले विद्वानों ने अध्ययन के लिए नए प्रश्नों को सामने रखा। वे बहुधा विधा की अन्य शाखाओं से ऐसे प्रश्न उधार लेते थे। इनमें से कुछ प्रश्न इस प्रकार हैं-
राजनीतिक संस्कृति और वैधता, राजनीतिक प्रणाली, अभिजन, समूह, राजनीतिक दल आदि।
विगत कुछ दशकों से कई और भी मसले उभरे हैं - जैसे पहचान, लिंग, पर्यावरणवाद, पारिस्थितिकी, समुदाय आदि। साथ ही मूल्य-आधारित राजनीतिक सिद्धान्त का भी पुनरोदय हुआ है, जिसमें स्वतंत्रता, समानता और न्याय के प्रश्नों पर नए ढंग से जोर दिया गया है।

राजनीतिक सिद्धान्त की प्रासंगिकता
हम मानव गण सामाजिक प्राणियों के रूप में साथ-साथ समाज में रहते हैं, जिसमें हम संसाधनों, रोजगारों और पुरस्कारों में साझेदारी करते हैं। साथ ही हम व्यक्ति भी हैं, जिस हैसियत में हमें कुछ बुनियादी मानवाधिकारों की जरूरत है। इसलिए मेल-जोल तथा खुशहाली को अधिकतम सीमा तक ले जाने के खातिर और व्यक्तिगत आत्म-सिद्धि के लिए अनुकूल परिस्थितियाँ सुलभ कराने के निमित्त राज्य तथा समाज के संगठन की प्रक्रिया महत्त्वपूर्ण हो जाती है। फलतः मानव समाजों की एकता और अखंडता का या समाज की सामूहिक आवश्यकताओं की पूर्ति का मार्ग प्रशस्त करने के लिए राजनीतिक सिद्धान्त महत्त्वपूर्ण हो जाता है, क्योंकि वह समस्याओं का अध्ययन करने और उस प्रक्रिया में उनका समाधान ढूँढ़ने की कोशिश करता है। राजनीतिक सिद्धान्त की प्रासंगिकता राज्य के स्वरूप और प्रयोजन के प्रति, राजनीतिक सत्ता के आधार और सरकार के सबसे श्रेयस्कर रूप के संबंध में और राज्य तथा व्यक्ति के बुनियादी अधिकारों के संदर्भ में उन दोनों के बीच के संबंधों के बारे में विभिन्न दृष्टिकोणों का विकास करने में निहित होती है। इसके अतिरिक्त, राजनीतिक सिद्धान्त राजनीतिक राज्य की नैतिक गुणवत्ता की परख के लिए नैतिक मापदंड स्थापित करने तथा वैकल्पिक राजनीतिक प्रबंधन और व्यवहार सुझाने का भी प्रयत्न करता है। संक्षेप में कहें तो राजनीतिक सिद्धान्त की प्रासंगिकता निम्नलिखित बातों में निहित हैः
•	राजनीतिक संघटना की व्याख्या और वर्णन करना,
•	किसी समुदाय के लिए श्रेयस्कर राजनीतिक लक्ष्यों और कार्यवाहियों का चुनाव करने में सहायता देना और
•	नैतिकता की परख के लिए आधार प्रस्तुत करने में मदद देना।
यह भी याद रखना चाहिए कि कम से कम वर्तमान काल में राज्य अधिकाधिक परिमाण में गरीबी, भ्रष्टाचार, जनाधिक्य और संजातीय तथा नस्ली तनावों, पर्यावरण प्रदूषण आदि की चुनौतियों का सामना कर रहा है। इनके अलावा अंतर्राष्ट्रीय विभेदों आदि की समस्या तो है ही। राजनीतिक सिद्धान्त समाज के राजनीतिक जीवन की वर्तमान तथा भावी समस्याओं का अध्ययन करने और उन समस्याओं के समाधान को सुझाने का प्रयत्न करता है। डेविड हेल्डने कहा है कि राजनीतिक सिद्धान्त का कार्य अपनी जटिलताओं के कारण बहुत गुरु-गंभीर है, क्योंकि व्यवस्थित अध्ययन के अभाव में इस बात का खतरा रहता है कि राजनीति अज्ञान और स्वार्थी लोगों के हाथों में अपनी शक्ति की भूख मिटाने का साधन बनकर न रह जाए।
इस प्रकार यदि हमें सामाजार्थिक यथार्थ एवं आदर्शों तथा राजनीतिक दर्शन का ध्यान रखते हुए, राज्य के स्वरूप और प्रयोजन तथा शासन की समस्याओं पर व्यवस्थित ढंग से विचार करना है तो हमें समस्या के सैद्धांतिक अध्ययन का रास्ता अपनाना होगा। इस प्रकार राजनीतिक सिद्धान्त प्रासंगिक है। साथ ही व्यक्तिगत स्तर पर राजनीतिक सिद्धान्त का अध्ययन करने से हमें अपने अधिकारों तथा कर्त्तव्यों की जानकारी मिलती है और गरीबी, हिंसा, भ्रष्टाचार आदि सामाजार्थिक यथार्थों और समस्याओं को समझने में सहायता मिलती है। राजनीतिक सिद्धान्त इसलिए भी महत्त्वपूर्ण हैं कि विभिन्न राजनीतिक सिद्धान्तों को आधार बना कर ‘आगे बढ़ते हुए वह हमें समाज को बदलने के उपाय और दिशाएँ सुझा सकता है, ताकि आदर्श समाज स्थापित किया जा सके। मार्क्सवादी सिद्धान्त एक ऐसे सिद्धान्त का उदाहरण है जो न केवल दिशा सुझाता है बल्कि समतावादी समाज की स्थापना के लिए क्रांति की हिमायत करने की हद तक जाता है। यदि कोई राजनीतिक सिद्धान्त सही है तो वह आम लोगों तक संप्रेषित किया जा सकता है और तब वह समाज तथा मानव जाति को प्रगति के पथ पर ले जाने वाली प्रबल शक्ति बन सकता है।
राजनीतिक सिद्धान्त की महत्त्वपूर्ण धाराएँ
जिन सर्वाधिक महत्त्वपूर्ण राजनीतिक सिद्धान्तों की अहमियत कायम रही है और जो काल की कसौटी पर खरे उतरे हैं, वे निम्नलिखित हैं:
1.	क्लासिकी राजनीतिक सिद्धान्त
2.	उदारवादी राजनीतिक सिद्धान्त
3.	मार्क्सवादी राजनीतिक सिद्धान्त
4.	आनुभविक वैज्ञानिक राजनीतिक सिद्धान्त
5.	समकालीन राजनीतिक सिद्धांन्त

भारत की राजनीति
भारत की राजनीति अपने संविधान के ढाँचे में काम करती हैं, क्योंकि भारत एक संघीय संसदीय, लोकतांत्रिक गणतंत्र हैं, जहाँ पर राष्ट्रपति देश का प्रमुख होता हैं और प्रधानमंत्री सरकार का प्रमुख होता हैं। भारत एक द्वि-राजतन्त्र का अनुसरण करता हैं, अर्थात, केन्द्र में एक केन्द्रीय सत्ता वाली सरकार और परिधि में राज्य सरकारें।
संविधान में विधान मंडल के द्विसदनीयता का प्रावधान हैं, जिस में एक ऊपरी सदन (राज्य सभा) जो भारतीय संघ के राज्य तथा केन्द्र-शासित प्रदेश का प्रतिनिधित्व करता हैं, और निचला सदन (लोक सभा) जो भारतीय जनता का प्रतिनिधित्व करता हैं, सम्मिलित हैं।
शासन एवं सत्ता सरकार के हाथ में होती है। संयुक्त वैधानिक बागडोर सरकार एवं संसद के दोनो सदनों, लोक सभा एवं राज्य सभा के हाथ में होती है। न्याय मण्डल शासकीय एवं वैधानिक, दोनो से स्वतंत्र होता है।
संविधान के अनुसार, भारत एक प्रधान, समाजवादी, धर्म-निरपेक्ष, लोकतांत्रिक राज्य है, जहां पर सरकार जनता के द्वारा चुनी जाती है। अमेरिका की तरह, भारत में भी संयुक्त सरकार होती है, लेकिन भारत में केन्द्र सरकार राज्य सरकारों की तुलना में अधिक शक्तिशाली है, जो कि ब्रिटेन की संसदीय प्रणाली पर आधारित है। बहुमत की स्थिति में न होने पर सरकार न बना पाने की दशा में अथवा विशेष संवैधानिक परिस्थिति के अंतर्गत, केन्द्र सरकार राज्य सरकार को निष्कासित कर सकती है और सीधे संयुक्त शासन लागू कर सकती है, जिसे राष्ट्रपति शासन कहा जाता है। भारत का पूरा राजनीति खेल मंत्रियों के द्वारा निर्धारित होता है। भारत एक लोकतांत्रिक और धार्मिक और सामुदायिक देश है। जहां युवाओं में चुनाव का बढ़ा वोट केंद्र भारतीय राजनीति में बना रहता है यहां चुनाव को लोकतांत्रिक पर्व की तरह बनाया जाता है। भारत में राजनीतिक राज्य में नीति करने की तरह है।



सन्दर्भ
भारत की राजनीति ऐसी राजनीति जो आज के समय में लोकतंत्र के सबसे सहि पायदान पर है भारत की राजनीति जिसमें सभी व्यक्ति को समानता अधिकार प्रदान करने के लिए चुनाव होता है और वही हो रहा है भारत की राजनीति दुकान की तरह थी लेकिन वर्तमान सरकार के वजह से अत्यधिक पारदर्शी हो गई हो गई है भारत की राजनीति को अलग अलग तरीकों से जैसे दुकान पर दुकान का कोई भी सामान अलग अलग मूल्य से देखा जाता था विशेष लोगों के लिए विशेष छूट और अन्य के लिए कोई भी प्रकार की कटौती नहीं। भारत एक लोकतंत्र देश है लेकिन इस देश में लोकतंत्र का कोई महत्व दिखाई नहीं पड़ रहा था,लोकतंत्र को दिखाई देने के लिए एक क्रमबद्ध तरीके से लोकतंत्र चुनाव तब का समय था कि केवल अपने फायदे के लिए जनता को आगे करें जा रहे थे राजनीति पूरी तरह से भारत में नाम मात्र का रह चुका था राजनीति नहीं यह तो राज्य नीति है राजनीति का सही अर्थ है राज्य की नीति को कैसे सुचारू रूप से चलाया जाए जो की पहली बार देश में देखने को मिल रहा है।

भारतीय राजनीतिक प्रणाली एवं शासन
राजनीतिक व्यवस्था एक सामाजिक संस्था है जो किसी देश के शासन से संव्यवहार करती है और लोगों से इसका संबंध प्रकट करती है। राजनितिक कुछ मूलभूत सिद्धांतों का समुच्चय है जिसके इर्द-गिर्द राजनीति और राजनीतिक संस्थान विकसित होते हैं या देश को शासित करने हेतु संगठित होते हैं। राजनीतिक व्यवस्था में ऐसे तरीके भी शामिल होते हैं जिसके अंतर्गत शासक चुने या निर्वाचित होते हैं, सरकारों का निर्माण होता है तथा राजनीतिक निर्णय लिए जाते हैं। समाज में राजनीतिक पारस्परिक विमर्श तथा निर्णय-निर्माण की संरचना एवं प्रक्रिया सभी देशों की राजनीतिक व्यवस्था में समाहित होते हैं। व्यक्ति की बहुविध जरूरतों की पूर्ति हेतु राजनीतिक व्यवस्था का निर्माण हुआ है।
संविधानवाद की अवधारणा एक ऐसी राजनीतिक व्यवस्था है जो एक संविधान के अंतर्गत शासित होती है और जो आवश्यक रूप से सीमित सरकार और कानून के शासन को प्रतिबिम्बित करती है तथा एक मध्यस्थ, कुलीतंत्रीय, निरंकुश तथा अधिनायकवादी व्यवस्था के विपरीत होती है। किसी देश का संविधान राजनीतिक व्यवस्था के आधारभूत ढांचे की स्थापना करता है जिसके द्वारा लोग शासित होते हैं। यह विभिन्न अंगों-विधानमण्डल, कार्यपालिका एवं न्यायपालिका की स्थापना के साथ-साथ उनकी शक्तियों, जिम्मेदारियों एवं उनके एक-दूसरे के साथ और लोगों के साथ संबंधों को विनियमित करती है। इसलिए संवैधानिक सरकार लोकतांत्रिक शासन व्यवस्था के लिए अपरिहार्य है।
सरकार के प्रकार का वर्गीकरण एक देश की शासन व्यवस्था की शक्ति संरचना की सामान्य तस्वीर पेश करता है। विश्व में विभिन्न प्रकार की शासन व्यवस्था हैं जो एक-दूसरे से भिन्न हैं। विभिन्न प्रकार की सरकारें विभिन्न प्रकार की राजनीतिक व्यवस्था को अंगीकृत किए हुए हैं। विभिन्न प्रकार की सरकारों का अंतर्गत- एकात्मक, संघात्मक, लोकतांत्रिक, कुलीनतंत्रीय एवं अधिनायकवादी इत्यादि आती हैं। जहां एक ओर एकात्मक सरकार में सभी शक्तियां एक केंद्रीय प्राधिकारी में निहित होती हैं तथा देश की सभी स्थानीय अधीनस्थ इसके एजेंट के रूप में काम करते हैं। यूनाइटेड किंगडम, फ्रांस एवं न्यूजीलैण्ड एकात्मक शासन व्यवस्था के उदाहरण हैं। वहीं दूसरी ओर संघात्मक व्यवस्था में कठोर एवं लिखित शासन होता है। इसमें संविधान द्वारा विधायी एवं कार्यपालिका शक्तियों का स्पष्ट विभाजन विभिन्न अंगों को किया जाता है।
एक अधिनायकवादी या निरंकुश सरकार में लोगों को राजनीतिक प्रक्रिया में शामिल किए बिना तथा उनकी सहमति लिए बगैर फैसले लिए जाते हैं। अधिनायकवादी राजव्यवस्था का आधार, असहमति के प्रति असहिष्णुता एवं शासक हमेशा सही होने की अवधारणा है। एक संपूर्ण राजतांत्रिक व्यवस्था सामान्यतः वंशानुगत होती है। वर्तमान समय में कई देशों- यूनाइटेड किंगडम, स्वीडन, नार्वे, बेल्जियम, जापान, थाइलैण्ड, डेनमार्क, नीदरलैण्ड, स्पेन एवं मोनाको आदि में वंशानुगत शासक है, जो केवल संवैधानिक राष्ट्राध्यक्ष हैं जबकि वास्तविक शक्तियां जन-प्रतिनिधियों को हस्तांतरित की गयी है। हालाँकि कुछ राज्य हैं जहाँ सम्पूर्ण राजतांत्रिक व्यवस्था है और यह अधिनायकवादी शासन व्यवस्था की तरह ही होती है। इसके अतिरिक्त संसदीय शासन व्यवस्था, अध्यक्षात्मक शासन व्यवस्था, लोकतांत्रिक वुय्वस्था, अध्यक्षात्मक संसदीय व्यवस्था इत्यादि भी होती हैं।
वस्तुतः विभिन्न अवधारणाओं, राजनीतिक व्यवस्थाओं एवं विभिन्न प्रकार की सरकारों का विश्लेषण करने के पश्चात् कहा जा सकता है कि प्रत्येक देश अपनी ऐतिहासिक पृष्ठभूमि, सांस्कृतिक मूल्य,जनसंख्या प्रकृति, सामाजिक-आर्थिक संरचना एवं उपलब्ध प्रशासनिक प्रतिभा एवं साधनों के अंतर्गत अपनी शासन व्यवस्था की नींव रखता है। राजनीतिक व्यवस्था की सफलता देश विशेष की आवश्यकताओं की सर्वोत्तम पूर्ति पर निर्भर करती है।
भारत,राज्यों का संघ,एक प्रभुसतासंपन्न, धर्मनिरपेक्ष, लोकतांत्रिक गणराज्य है, जिसमें शासन की संसदीय व्यवस्था है। भारतीय राजव्यवस्था संविधान के संदर्भ में शासित होती है, जिसे 26 नवम्बर, 1949 को संविधान सभा द्वारा स्वीकार किया गया और 26 जनवरी, 1950 की प्रवृत्त किया गया। अमेरिका एवं ब्रिटिश राजनीतिक व्यवस्था की तरह, जो सदियों से अपने वर्तमान रूप में मौजूद है, भारतीय राजनीतिक व्यवस्था ब्रिटेन से 1947 में स्वतंत्रता प्राप्ति और 1950 में भारत के संविधान की उद्घोषणा के पश्चात् स्थापित हुई।
जनांकिकीय एवं भौगोलिक रूप से, भारत बेहद विशाल एवं विविधताओं वाला देश है। यहां शासन की संघीय व्यवस्था है। केंद्रीय सरकार के अतिरिक्त, यहां 28 राज्यों एवं सात संघ शासित प्रदेशों में सरकारें एवं प्रशासनिक व्यवस्था है। संघीय व्यवस्था के बावजूद अधिकतर शक्तियां केंद्र सरकार की सौंपी गई हैं।
भारत के संविधान में, जापान के संविधान के विपरीत, जहाँ कोई संविधान संशोधन नहीं हुआ है, अत्यधिक संविधान संशोधन किए गए हैं। अभी तक 100 संविधान संशोधन (जून 2015 तक) किए जा चुके हैं। उल्लेखनीय है कि भारत के संविधान की कई विशेषताएं हैं जैसे, लिखित एवं विशाल संविधान, संसदीय प्रभुता एवं न्यायिक सर्वोच्चता में समन्वय, संसदीय शासन प्रणाली, नम्यता एवं अनम्यता का समन्वय, विश्व के प्रमुख संविधानों का प्रभाव, ऐकिकता की ओर उन्मुख परिसंघ प्रणाली, सत्र्व्जनिक मताधिकार, धर्मनिरपेक्षता, समाजवादी राज्य, स्वतंत्र न्यायपालिका, इत्यादि।
एक राजनितिक व्यवस्था आखिरकार संस्थाओं, हित समूहों (राजनीतिक दल, व्यापार संघ, मजदूर संघ,लॉबी समूह) का सम्मुचय होती है तथा उन संस्थाओं के मध्य आयाम प्रदान करती है।
भारत में विधायिका विधि-निर्माण की सर्वोच्च संस्था है, दूसरी और कार्यपालिका को कार्यान्वयन की जिम्मेदारी सौंपी गई है और न्यायपालिका विधि प्रवर्तन एवं संविधान समीक्षा का कार्य करती है। इस प्रकार भारतीय राजनीतिक व्यवस्था में शक्ति पृथक्करण की स्पष्ट संवैधानिक व्यवस्था न होते हुए भी शक्ति पृथक्करण का सिद्धांत कार्यशील है, हालांकि इसकी अमेरिका जितनी कठोर व्यवस्था नहीं है।
शासन में जन सहभागिता बढ़ाने और बेहतर शासन के लिए लोकतांत्रिक विकेंद्रीकरण को पंचायती राज व्यवस्था के माध्यम से अपनाया गया है। संविधान संशोधन (78वें एवं 74वें) के माध्यम से इसे सशक्त किया गया है।
बेहतर शासन एवं पारदर्शिता तथा जवाबदेही के लिए सूचना का अधिकार, मनरेगा एवं ई-शासन जैसे क्रांतिकारी अधिनियमों एवं युक्तियों की व्यवस्था की गई है।
भारत का संविधान भारत के सभी नागरिकों के लिए न्याय, स्वतंत्रता एवं समानता की वकालत एवं प्रावधान करता है। भारत का संविधान देश की सामाजिक-आर्थिक प्रगति को ध्यान में रखता है।
भारतीय राजनीतिक व्यवस्था में, राष्ट्रपति को कार्यपालिका का संवैधानिक अध्यक्ष बनाया गया है, जबकि वास्तविक कार्यकारी शक्ति प्रधानमंत्री और मंत्रिपरिषद् में है। इसी प्रकार राज्यों में राज्यपाल राष्ट्रपति का प्रतिनिधि होता है। संविधान विधायी शक्ति को संसद एवं राज्य विधानमंडलों में बांटता है। संसद को संविधान संशोधन की शक्ति दी गई है लेकिन सुप्रीम कोर्ट के अनुसार संसद संविधान के आधारिक लक्षणों में संशोधन नहीं कर सकती।
इस प्रकार भारतीय राजनीतिक व्यवस्था में शक्तियों के विभाजन एवं लोकतांत्रिक विकेंद्रीकरण की व्यवस्था की गई है। जो अधिकाधिक जन सहभागिता की संकल्पना को सशक्त करती है जो किसी भी लोकतांत्रिक व्यवस्था का आधार है।
राजनीति में हिस्सा लेने का आधार धर्म नहीं है और न ही धर्म के आधार पर शासन में ही कोई भेदभाव किया जाता है। भारत में ब्रिटेन या अमेरिका की तरह द्विदलीय नहीं, वरन् बहुदलीय पद्धति है। सबसे बढ़कर भारतीय राजव्यवस्था में शासन सूत्र जनता के हाथ में है। बहुमत के आधार पर चुने हुए जनता के प्रतिनिधि सरकार चलाते हैं। भारत में राजनीतिक शक्ति पर किसी वर्ग विशेष का अधिकार नहीं है। वयस्क मताधिकार का सिद्धांत स्वीकार किया गया है और सभी लोगों को आत्मविकास के समान अवसर उपलब्ध कराए गए हैं। अतः भारत में राजनीतिक व्यवस्था खुली है।
निष्कर्षतः उदार लोकतांत्रिक शासन प्रणाली वाले देशों में शासन के अस्तित्व का आधार सार्वजानिक हित की अभिवृद्धि के लिए माना जाता है। सार्वजनिक हित की अभिवृद्धि के लिए राज्य कतिपय संस्थाओं का निर्माण करता है। इन संस्थाओं में काम करने वाले लोगों का उद्देश्य सर्वजन हिताय सवजन सुखाय च होता है। वे कर्तव्य भावना से अभिप्रेरित होकर जनता की सेवा को अपना अभीष्ट बना लेते हैं। राजकीय सेवा में कार्यरत ऐसे ही लोक सेवकों से उदार-लोकतंत्र शासन के मूल्य सुदृढ़ होते हैं। किंतु पिछली शताब्दी में राज्य और लोक प्रशासन का सभी देशों में जो विशाल ढांचा खड़ा किया गया, उसमें प्रशासन तथा नौकरशाही तो थी लेकिन गवर्नेस कहीं भी दिखाई नहीं देता।
हाल के वर्षों तक गवर्नेस कार्य सरकार का विशेषाधिकार माना जाता था, क्योंकि उसके पास संप्रभु शक्ति थी। बाद में व्यापारिक निगमों की दुनिया में भी कॉरपोरेट गवर्नेस शब्द का प्रयोग किया जाने लगा।
हमारे संविधान में वर्णित आर्थिक, सामाजिक एवं राजनितिक स्वतंत्रता एवं न्याय के उद्देश्यों की पूर्ति के लिए शासन एवं सु-शासन का अत्यधिक एवं विशिष्ट उत्तरदायित्व है। भारत में प्रशासनिक सुधार के इतने सारे प्रयासों के बावजूद भी प्रशासन के बुनियादी ढांचे और कार्य करने की प्रक्रियाओं में मूलभूत अंतर नहीं आ पाया है। इसके लिए पुरातन एवं अनावश्यक घिसी-पिटी प्रक्रियाओं को बदलना होगा, नौकरशाही की मनोवृत्तियों को बदलकर उसे उद्देश्यपरक बनाना होगा तथा साथ ही समग्र एवं समावेशी प्रयत्न करने होंगे।
भारत में सु-शासन के प्रयास में सूचना क्रांति ने एक शक्तिशाली उपकरण का कार्य किया है। ज्ञातव्य है कि भारत सूचना प्रौद्योगिकी क्षमता में एक महत्वपूर्ण स्थान रखता है। ई-प्रशासन, ई-शिक्षा, ई-व्यापार, ई-वाणिज्य, ई-मेडिसिन आदि अन्य ऐसे कई क्षेत्र हैंजहां सूचना प्रौद्योगिकी की प्रभावशाली भूमिका में महत्वपूर्ण प्रगति देखी जा सकती है।
ई-गवर्नेस के अंतर्गत सरकारी सेवाएं एवं सूचनाएं पहुंचाने में विभिन्न इलेक्ट्रॉनिक विधियों एवं उपकरणों का प्रयोग किया जाता है। ई.प्रशासन के माध्यम से शासन को सरल, नागरिकोन्मुख, पारदर्शी, जवाबदेह एवं त्वरित बनाया जा सकता है।

भारत का संविधान
संक्षिप्त परिचय 
भारतीय संविधान में वर्तमान समय में 448 अनुच्छेद, तथा 12 अनुसूचियां हैं और ये 25 भागों में विभाजित है। परन्तु इसके निर्माण के समय मूल संविधान में 395 अनुच्छेद जो 22 भागों में विभाजित थे इसमें केवल 8 अनुसूचियां थीं। संविधान में सरकार के संसदीय स्‍वरूप की व्‍यवस्‍था की गई है जिसकी संरचना कुछ अपवादों के अतिरिक्त संघीय है। केन्‍द्रीय कार्यपालिका का सांविधानिक प्रमुख राष्‍ट्रपति है। भारत के संविधान की धारा 79 के अनुसार, केन्‍द्रीय संसद की परिषद् में राष्‍ट्रपति तथा दो सदन है जिन्‍हें राज्‍यों की परिषद राज्‍यसभा तथा लोगों का सदन लोकसभा के नाम से जाना जाता है। संविधान की धारा 74 (1) में यह व्‍यवस्‍था की गई है कि राष्‍ट्रपति की सहायता करने तथा उसे सलाह देने के लिए एक मंत्रिपरिषद होगा जिसका प्रमुख प्रधानमंत्री होगा, राष्‍ट्रपति इस मंत्रिपरिषद की सलाह के अनुसार अपने कार्यों का निष्‍पादन करेगा। इस प्रकार वास्‍तविक कार्यकारी शक्ति मंत्रिपरिषद] में निहित है जिसका प्रमुख प्रधानमंत्री है जो वर्तमान में नरेन्द्र मोदी हैं।[5]
मंत्रिपरिषद सामूहिक रूप से लोगों के सदन (लोक सभा) के प्रति उत्तरदायी है। प्रत्‍येक राज्‍य में एक विधानसभा है। जम्मू और कश्मीर, उत्तर प्रदेश, बिहार, महाराष्ट्र, कर्नाटक,आंध्रप्रदेश और तेलंगाना में एक ऊपरी सदन है जिसे विधानपरिषद कहा जाता है। राज्‍यपाल राज्‍य का प्रमुख है। प्रत्‍येक राज्‍य का एक राज्‍यपाल होगा तथा राज्‍य की कार्यकारी शक्ति उसमें निहित होगी। मंत्रिपरिषद, जिसका प्रमुख मुख्‍यमंत्री है, राज्‍यपाल को उसके कार्यकारी कार्यों के निष्‍पादन में सलाह देती है। राज्‍य की मंत्रिपरिषद् सामूहिक रूप से राज्‍य की विधान सभा के प्रति उत्तरदायी है।
संविधान की सातवीं अनुसूची में संसद तथा राज्‍य विधायिकाओं के बीच विधायी शक्तियों का वितरण किया गया है। अवशिष्‍ट शक्तियाँ संसद में विहित हैं। केन्‍द्रीय प्रशासित भू-भागों को संघराज्‍य क्षेत्र कहा जाता है।
इतिहास
द्वितीय विश्वयुद्ध की समाप्ति के बाद जुलाई 1945 में ब्रिटेन ने भारत संबन्धी अपनी नई नीति की घोषणा की तथा भारत की संविधान सभा के निर्माण के लिए एक कैबिनेट मिशन भारत भेजा जिसमें 3 मंत्री थे। 15 अगस्त 1947 को भारत के आज़ाद हो जाने के बाद संविधान सभा की घोषणा हुई और इसने अपना कार्य 9 दिसम्बर 1947 से आरम्भ कर दिया। संविधान सभा के सदस्य भारत के राज्यों की सभाओं के निर्वाचित सदस्यों के द्वारा चुने गए थे। जवाहरलाल नेहरू, डॉ भीमराव अम्बेडकर, डॉ राजेन्द्र प्रसाद, सरदार वल्लभ भाई पटेल, मौलाना अबुल कलाम आजाद आदि इस सभा के प्रमुख सदस्य थे। इस संविधान सभा ने 2 वर्ष, 11 माह, 18 दिन में कुल 114 दिन बहस की। संविधान सभा में कुल 12 अधिवेशन किए तथा अंतिम दिन 284 सदस्यों ने इस पर हस्ताक्षर किया और संविधान बनने में 166 दिन बैठक की गई इसकी बैठकों में प्रेस और जनता को भाग लेने की स्वतन्त्रता थी। भारत के संविधान के निर्माण में संविधान सभा के सभी 389 सदस्यो ने महत्वपूर्ण भूमिका निभाई, और इसे 26 जनवरी 1950 को लागू किया गया था।

भारत की प्रमुख राजनीतिक पार्टिंयां
भारतीय राष्ट्रीय कांग्रेस
भारतीय राष्ट्रीय कांग्रेस की स्थापना 28 दिसंबर 1885 को बॉम्बे के गोकुलदास तेजपाल संस्कृत महाविद्यालय में ए.ओ. ह्यूम द्वारा की गई थी। ह्यूम पार्टी के प्रथम महासचिव थे, जबकि वोमेश चंद्र बैनर्जी पार्टी के प्रथम अध्यक्ष।

पार्टी के आरंभिक दिनों में इसके सदस्य मुख्य रूप से बॉम्बे और मद्रास प्रेजीडेंसी से थे। लिहाज़ा कांग्रेस कुलीनवर्गीय संस्था थी, जबकि बालगंगाधर तिलक ने सबका ध्यान स्वराज विचारधारा की ओर खींचा। आगे चलकर 1907 में कांग्रेस गरम और नरम दल के रूप में बंट गई।

गरम दल का नेतृत्व लाल-बाल-पाल अर्थात लाला लाजपत राय, बालगंगाधर तिलक और बिपिनचंद्र पाल के हाथ था, जबकि गोपालकृष्ण गोखले, फिरोज़शाह मेहता और दादा भाई नौरोजी नरम दल के पैरोकार थे। गरम दल की मांग थी पूर्ण स्वराज, जबकि नरम दल ब्रिटिश राज में ही स्वशासन चाहता था लेकिन 1914 में प्रथम विश्व युद्ध छिड़ने के बाद 1916 में लखनऊ में हुई एक महत्वपूर्ण बैठक में दोनों दल एक हुए और होम रूल आंदोलन की शुरुआत हुई।

इसके तहत स्वतंत्र-उपनिवेश राज्य की आवाज़ उठाई गई। इस बीच 1916 में गांधीजी के स्वदेश आगमन से कांग्रेस में महत्वपूर्ण परिवर्तन आया। महात्मा गांधी के नेतृत्व में 1916 में बिहार के चंपारन जिले और 1918 में गुजरात के खेड़ा जिले में हुई सभाओं ने भारतीय स्वतंत्रता संग्राम अभियान को ज़बरदस्त गति प्रदान की।

1919 में जलियांवाला बाग हत्याकांड के बाद गांधीजी को कांग्रेस का महासचिव बनाया गया। इसके परिणामस्वरूप कांग्रेस अब कुलीनवर्ग के आधिपत्य से निकलकर जनसाधारण की संस्था बन गई। इसी समय सरदार वल्लभभाई पटेल, पं.जवाहरलाल नेहरू, डॉ. राजेंद्र प्रसाद, सुभाषचंद्र बोस आदि नई पीढ़ी के प्रतिनिधि के रूप में उभरे।

गांधीजी ने प्रेदश कांग्रेस कमेटियों का गठन किया। पार्टी के सभी पदों के लिए चुनाव प्रारंभ हुए। पार्टी ने छुआछूत, पर्दाप्रथा व मद्यपान जैसी सामाजिक समस्याएं समाप्त करने के प्रयास किए। सरदार वल्लभभाई पटेल की अध्यक्षता में 1931 में कांग्रेस के ऐतिहासिक कराची अधिवेशन में मूल अधिकारों के बारे में प्रस्ताव पास किया गया, जिसे स्वयं महात्मा गांधी ने पेश किया।

यह एक महत्वपूर्ण कदम था। इसके तहत यह मांग की गई कि स्वराज्य मिलने के बाद देश का जो संविधान बनाया जाए, उसमें इस प्रस्ताव में उल्लेखित कुछ मूल अधिकार अवश्य शामिल हों। प्रस्ताव में कहा गया था देश की जनता का शोषण न हो, इसके लिए जरूरी है कि राजनीतिक आजादी के साथ -साथ करोड़ों अभावग्रस्त लोगों को असली मायनों में आर्थिक आजादी मिले।

अगस्त 1942 में मौलाना अब्दुल कलाम आजाद की अध्यक्षता में बंबई में अखिल भारतीय कांग्रेस कमेटी की ऐतिहासिक बैठक हुई। इसमें महात्मा गांधी ने 'करो या मरो' का नारा दिया, जिसका भारतीय जनमानस पर गहरा प्रभाव पड़ा और जनता फिरंगियों से आजादी छीनने के लिए उठ खडी हुई।

भारत के लोग निहत्थे थे, फिर भी ब्रिटिश शासकों की पाश्विक शक्ति से एक होकर निडरता से भिड़े। उनके संघर्ष को 1947 में सफलता मिली और भारत आजाद हुआ। 1955 में हुआ आवड़ी अधिवेशन, 1959 में हुआ नागपुर अधिवेशन, जनवरी 1964 में हुआ भुवनेश्वर अधिवेशन सहित कांग्रेस के अनेक महत्वूपर्ण सम्मेलन हुए।

प्रधानमंत्री पद पर रहते हुए 27 मई 1964 को नेहरू की मृत्यु हो गई। पश्चात 'जय जवान, जय किसान' का नारा देने वाले लालबहादुर शास्त्री प्रधानमंत्री नियुक्त हुए। जनवरी 1966 में ताशकंद में लालबहादुर शास्त्री का देहांत हो गए। 1967 में आम चुनाव हुए।

इन चुनावों में एक बड़ा परिवर्तन हुआ। डॉ. राममनोहर लोहिया लोगों को आगाह करते आ रहे थे कि देश की हालत को सुधारने में कांग्रेस नाकाम रही है। कांग्रेस शासन नए समाज की रचना में सबसे बड़ा रोड़ा है। उसका सत्ता में बने रहना देश के लिए हितकर नहीं है इसलिए उन्होंने नारा दिया, 'कांग्रेस हटाओ, देश बचाओ।'

देश के 9 राज्यों पश्चिम बंगाल, बिहार, उड़ीसा, मध्यप्रदेश, तमिलनाडु, केरल, हरियाणा, पंजाब और उत्तरप्रदेश में गैर कांग्रेसी सरकारें गठित हुईं। डॉ. लोहिया इस परिवर्तन के प्रणेता और सूत्राधार बने। इस हार पर कांग्रेस ने बैठक कर यह निर्णय लिया गया कि यदि पार्टी को समाजवाद प्राप्त करना है, तो अनेक क्रांतिकारी परिवर्तन करने होंगे।

1969 में बैंगलोर अधिवेशन हुआ, जिसमें इंदिरा गांधी ने कार्यसमिति के समक्ष एक नोट पेश किया, जो 'स्ट्रे थॉट' नाम से प्रसिद्ध हुआ। 1971 में हुए मध्यावधि चुनावों में कांग्रेस को दो तिहाई से अधिक सीटें मिलीं। इसी वर्ष दिसंबर में पाकिस्तान ने भारत पर आक्रमण किया और हार का मुंह देखा। यहीं से बांग्लादेश का उदय हुआ।

1974 में जयप्रकाश नारायण ने इंदिरा गांधी की सत्ता को उखाड़ फेंकने के लिए 'संपूर्ण क्रांति' का नारा दिया। आंदोलन को भारी समर्थन मिला। इससे निपटने के लिए इंदिरा गांधी ने 26 जून 1975 को आपातकाल की घोषणा की, जिसका भारी विरोध हुआ। जनता पार्टी एक शक्ति बनकर उभरी। 1977 में कांग्रेस पार्टी बुरी तरह हारी और विपक्ष में बैठी।

1980 के चुनावों में इंदिरा गांधी के नेतृत्व में कांग्रेस ने 544 लोकसभा सीटों में से 351 पर विजयी प्राप्त कर भारी बहुमत से चुनाव जीता। माना जाता है कि यह इंदिरा गांधी की ग़लती थी कि 1981 से लेकर 1984 तक उन्होंने पंजाब समस्या के समाधान के लिए कोई युक्तियुक्त कार्रवाई नहीं की।

इस संबंध में कुछ राजनीतिज्ञों का कहना है कि, इंदिरा गांधी शक्ति के बल पर समस्या का समाधान नहीं करना चाहती थीं। वह पंजाब के अलगाववादियों को वार्ता के माध्यम से समझाना चाहती थीं। इसके विपरीत कुछ राजनीति विश्लेषक मानते हैं कि, 1985 में होने वाले आम चुनाव से ठीक पहले इंदिरा गांधी इस समस्या को सुलझाना चाहती थीं, ताकि उन्हें राजनीतिक लाभ प्राप्त हो सके।

5 जून, 1984 ई. को भारतीय सेना द्वारा 'ऑपरेशन ब्लू स्टार' चलाया गया। इस ऑपरेशन का मुख्य उद्देश्य आतंकवादियों की गतिविधियों को समाप्त करना था। पंजाब में भिंडरावाले के नेतृत्व में अलगाववादी ताकतें सिर उठाने लगी थीं और उन ताकतों को पाकिस्तान से हवा मिल रही थी।

पंजाब में भिंडरावाले का उदय इंदिरा गांधी की राजनीतिक महत्त्वाकांक्षाओं के कारण हुआ था। अकालियों के विरुद्ध भिंडरावाले को स्वयं इंदिरा गांधी ने ही खड़ा किया था लेकिन भिंडरावाले की राजनीतिक महत्त्वाकांक्षाएं देश को तोड़ने की हद तक बढ़ गई थीं। जो भी लोग पंजाब में अलगाववादियों का विरोध करते थे, उन्हें मौत के घाट उतार दिया जाता था।

'ऑपरेशन ब्लू स्टार' से सिक्ख समुदाय में भारी रोष था। उस रोष की परिणति 31 अक्टूबर 1984 को इंदिरा गांधी की हत्या के रूप में सामने आई। उनके ही सुरक्षा प्रहरियों ने उन्हें गोलियों से छलनी कर दिया। इंदिरा गांधी की मौके पर ही मृत्यु हो गई। पश्चात उनके पुत्र राजीव गांधी प्रधानमंत्री चुने गए। सत्ता संभालने के साथ ही राजीव गांधी ने 21वीं सदी में भारत के स्वरूप और उसके सामने आने वाली चुनौतियों की कल्पना की।

उन्होंने इन चुनौतियों का सामना करने लिये रूपरेखा तैयार करना शुरू कर दिया था। इसके लिये प्रशासनिक व्यवस्था में कम्प्यूटरीकृत प्रणाली के साथ संचार क्रांति का आगाज किया। उन्होंने यह भी महसूस किया कि ग्रामीण अंचलो की जनता की प्रशासनिक व्यवस्था में भागीदारी के बिना राष्ट्र का सर्वागीण विकास संभव नहीं होगा।

इसके लिए उन्होंने पंचायतों को अधिकार देने के लिये संविधान में संशोधन की रूपरेखा तैयार की। देश की रक्षा प्रणाली के आधुनीकिकरण के लिये उन्होंने आधुनिक अस्त्रों का निर्माण तथा विदेशों से उनकी खरीदी की पहल की। इसी के चलते सेना के लिए बोफोर्स तोपों की खरीदी विवाद का विषय बना तथा उनके वित्तमंत्री वीपी सिंह ने इसमें दुराग्रहपूर्ण भूमिका निभाई तथा अपने पद से त्यागपत्र दे दिया। साथ ही इस मुद्दे को लेकर राजीव गांधी के विरुद्ध दुष्प्रचार में जुट गए।

इस मामले को लेकर राजनीतिक वातावरण इतना दूषित हुआ कि 1989 के लोकसभा चुनाव में कांग्रेस स्पष्ट बहुमत नहीं प्राप्त कर सकी। हालाकि वह सबसे बडे दल के रूप में सामने आई। इस नाते उसे पुनः सरकार बनाने का राष्ट्रपति से निमंत्रण भी मिला लेकिन राजीव गांधी ने विपक्ष में बैठना बेहतर समझा।

1991 में लोकसभा के लिए मध्यावधि चुनाव कराए जाने थे। इसी चुनाव के प्रचार हेतु श्रीपैरंबुदूर तमिलनाडु गए राजीव गांधी की एक आत्मघाती हमले में हत्या कर दी गई। चुनाव हुए, कांग्रेस को बहुत तो मिला किंतु वह स्पष्ट बहुमत नहीं ला सकी। इसके बावजूद कांग्रेस ने नरिसंह राव के नेतृत्व में सरकार बनाई। 1996 में हुए लोकसभा चुनाव में भी कांग्रेस बहुमत नहीं ला सकी।

इस बीच दो ग़ैर कांग्रेसी साझा सरकारें बनीं लेकिन करीब एक-एक साल ही चल सकीं। 1998 में लोकसभा के लिए पुन: मध्यावधि चुनाव हुए। इस चुनाव में भाजपा के नेतृत्व वाले राष्ट्रीय जनतांत्रिक गठबंधन (एनडीए) ने बहुमत हासिल कर सरकार बनाई।
प्रमुख नेता
सोनिया गांधी (जन्म ९ दिसम्बर १९४६) एक भारतीय राजनेता और राजीव गांधी की पत्नी हैं, विवाह से पूर्व उनका नाम एंटोनियो माइनो था।
वे भारतीय राष्ट्रीय कांग्रेस की अध्यक्ष थीं । सम्प्रति वे रायबरेली, उत्तरप्रदेश से सांसद हैं और इसके साथ ही वे १५वीं लोक सभा में न सिर्फ़ भारतीय राष्ट्रीय कांग्रेस, बल्कि संयुक्त प्रगतिशील गठबंधन (यूपीए) की भी प्रमुख हैं। वे १४वीं लोक सभा में भी यूपीए की अध्यक्ष थीं। श्रीमती गांधी कांग्रेस के १३२ वर्षो के इतिहास में सर्वाधिक लंबे समय तक रहने वाली अध्यक्ष हैं |
सोनिया का जन्म वैनेतो, इटली के क्षेत्र में विसेन्ज़ा से २० कि०मी० दूर स्थित एक छोटे से गाँव लूसियाना में हुआ था। विवाह से पूर्व उनका नाम एंटोनियो माइनो था। उनके पिता स्टेफ़िनो मायनो एक फासीवादी सिपाही थे जिनका निधन १९८३ में हुआ। उनकी माता पाओलो मायनों हैं। उनकी दो बहनें हैं। उनका बचपन टूरिन, इटली से ८ कि०मी० दूर स्थित ओर्बसानो में व्यतीत हुआ। १९६४ में वे कैम्ब्रिज विश्वविद्यालय में बेल शैक्षणिक निधि के भाषा विद्यालय में अंग्रेज़ी भाषा का अध्ययन करने गयीं जहाँ उनकी मुलाकात राजीव गांधी से हुई जो उस समय ट्रिनिटी कॉलेज कैम्ब्रिज में पढ़ते थे। १९६८ में दोनों का विवाह हुआ जिसके बाद वे भारत में रहने लगीं। राजीव गांधी के साथ विवाह होने के काफी समय बाद उन्होंने १९८३ में भारतीय नागरिकता स्वीकार की।[1] उनकी दो संतान हैं - एक पुत्र राहुल गांधी और एक पुत्री प्रियंका गांधी|
पति की हत्या होने के पश्चात कांग्रेस के वरिष्ट नेताओं ने सोनिया से पूछे बिना उन्हें कांग्रेस का अध्यक्ष बनाये जाने की घोषणा कर दी परंतु सोनिया ने इसे स्वीकार नहीं किया और राजनीति और राजनीतिज्ञों के प्रति अपनी घृणा और अविश्वास को इन शब्दों में व्यक्त किया कि, "मैं अपने बच्चों को भीख मांगते देख लूँगी, परंतु मैं राजनीति में कदम नहीं रखूँगी।" काफ़ी समय तक राजनीति में कदम न रख कर उन्होंने अपने बेटे और बेटी का पालन-पोषण करने पर अपना ध्यान केंद्रित किया। उधर पी वी नरसिंहाराव के प्रधानमंत्रित्व काल के पश्चात् कांग्रेस १९९६ का आम चुनाव भी हार गई, जिससे कांग्रेस के नेताओं ने फिर से नेहरु-गांधी परिवार के किसी सदस्य की आवश्यकता अनुभव की।[कृपया उद्धरण जोड़ें] उनके दबाव में सोनिया गांधी ने १९९७ में कोलकाता के प्लेनरी सेशन में कांग्रेस की प्राथमिक सदस्यता ग्रहण की और उसके ६२ दिनों के अंदर १९९८ में वो कांग्रेस की अध्यक्ष चुनी गयीं। उन्होंने सरकार बनाने की असफल कोशिश भी की। राजनीति में कदम रखने के बाद उनका विदेश में जन्म हुए होने का मुद्दा उठाया गया। उनकी कमज़ोर हिन्दी को भी मुद्दा बनाया गया। उन पर परिवारवाद का भी आरोप लगा लेकिन कांग्रेसियों ने उनका साथ नहीं छोड़ा और इन मुद्दों को नकारते रहे।
सोनिया गांधी अक्टूबर १९९९ में बेल्लारी, कर्नाटक से और साथ ही अपने दिवंगत पति के निर्वाचन क्षेत्र अमेठी, उत्तर प्रदेश से लोकसभा के लिए चुनाव लड़ीं और करीब तीन लाख वोटों की विशाल बढ़त से विजयी हुईं। १९९९ में १३वीं लोक सभा में वे विपक्ष की नेता चुनी गईं।
२००४ के चुनाव से पूर्व आम राय ये बनाई गई थी कि अटल बिहारी वाजपेयी ही प्रधान मंत्री बनेंगे पर सोनिया ने देश भर में घूमकर खूब प्रचार किया और सब को चौंका देने वाले नतीजों में यूपीए को अनपेक्षित २०० से ज़्यादा सीटें मिली। सोनिया गांधी स्वयं रायबरेली, उत्तर प्रदेश से सांसद चुनी गईं। वामपंथी दलों ने भारतीय जनता पार्टी को सत्ता से बाहर रखने के लिये कांग्रेस और सहयोगी दलों की सरकार का समर्थन करने का फ़ैसला किया जिससे कांग्रेस और उनके सहयोगी दलों का स्पष्ट बहुमत पूरा हुआ। १६ मई २००४ को सोनिया गांधी १६-दलीय गंठबंधन की नेता चुनी गईं जो वामपंथी दलों के सहयोग से सरकार बनाता जिसकी प्रधानमंत्री सोनिया गांधी बनती। सबको अपेक्षा थी की सोनिया गांधी ही प्रधानमंत्री बनेंगी और सबने उनका समर्थन किया। परंतु एन डी ए के नेताओं ने सोनिया गांधी के विदेशी मूल पर आक्षेप लगाए। सुषमा स्वराज और उमा भारती ने घोषणा की कि यदि सोनिया गांधी प्रधानमंत्री बनीं तो वे अपना सिर मुँडवा लेंगीं और भूमि पर ही सोयेंगीं। १८ मई को उन्होने मनमोहन सिंह को अपना उम्मीदवार बताया और पार्टी को उनका समर्थन करने का अनुरोध किया और प्रचारित किया कि सोनिया गांधी ने स्वेच्छा से प्रधानमंत्री नहीं बनने की घोषणा की है। कांग्रेसियों ने इसका खूब विरोध किया और उनसे इस फ़ैसले को बदलने का अनुरोध किया पर उन्होंने कहा कि प्रधानमंत्री बनना उनका लक्ष्य कभी नहीं था। सब नेताओं ने मनमोहन सिंह का समर्थन किया और वे प्रधानमंत्री बने पर सोनिया को दल का तथा गठबंधन का अध्यक्ष चुना गया।
राष्ट्रीय सुझाव समिति का अध्यक्ष होने के कारण सोनिया गांधी पर लाभ के पद पर होने के साथ लोकसभा का सदस्य होने का आक्षेप लगा जिसके फलस्वरूप २३ मार्च २००६ को उन्होंने राष्ट्रीय सुझाव समिति के अध्यक्ष के पद और लोकसभा का सदस्यता दोनों से त्यागपत्र दे दिया। मई २००६ में वे रायबरेली, उत्तरप्रदेश से पुन: सांसद चुनी गईं और उन्होंने अपने समीपस्थ प्रतिद्वंदी को चार लाख से अधिक वोटों से हराया। २००९ के लोकसभा चुनाव में उन्होंने फिर यूपीए के लिए देश की जनता से वोट मांगा। एक बार फिर यूपीए ने जीत हासिल की और सोनिया यूपीए की अध्यक्ष चुनी गईं।
महात्मा गांधी की वर्षगांठ के दिन २ अक्टूबर २००७ को सोनिया गांधी ने संयुक्त राष्ट्र संघ को संबोधित किया। १० अगस्त २०१९ को उनको पुनः कांग्रेस पार्टी का अंतरिम अध्यक्ष चना गया।





भारतीय जनता पार्टी
भारतीय जनता पार्टी, 1951 में श्यामाप्रसाद मुखर्जी के प्रयासों से गठित भारतीय जनसंघ का ही वर्तमान रूप है। सन् 1953 में कारागृह में मुखर्जी की असामयिक मृत्यु के बाद भारतीय जनसंघ को मज़बूत करने का दायित्व पं. दीनदयाल उपाध्याय पर आया।

क़रीब डेढ़ दशक तक संघ के महासचिव रूप में पं. उपाध्याय ने पार्टी को सुदृढ़ करने के अथक प्रयास किए। इसके तहत संघ के प्रतिभाशाली कार्यकर्ताओं को संघ की विचारधारा से भलिभांति अवगत कराना और उन्हें योग्य राजनेता बनाना शामिल था।

अटलबिहारी वाजपेयी और लालकृष्ण आडवाणी ने पं. उपाध्याय की छत्रछाया में ही मूल्यगत राजनीति की बारहखड़ी सीखी। 1968 में पं. दीनदयाल की हत्या के बाद संघ के अध्यक्ष पद का दायित्व अटलबिहारी वाजपेयी ने संभाला।

1952 के आम चुनावों में महज़ 3 लोकसभी सीटों पर विजय दर्ज करने वाली जनसंघ, 1962 तक देश की प्रमुख राजनीतिक पार्टी बनकर उभरी। मुख्यत: समान नागरिक संहिता, गौहत्या, जम्मू-कश्मीर को विशेष राज्य के दर्जे की समाप्ति तथा हिन्दी के प्रचार-प्रसार आदि मुद्दों पर चुनाव लड़ते हुए संघ ने उत्तर भार में कांग्रेस को कड़ी टक्कर दी।

इस बीच इंदिरा गांधी सरकार ने 26 जून 1975 को आपातकाल की घोषणा कर दी, जो 21 मार्च 1977 तक लागू रहा। संघ ने अपने सहयोगी दलों के साथ आपातकाल का पुरजोर विरोध किया। इस दौरान बड़ी संख्या में संघ कार्यकर्ताओं को जेलयात्राएं भी करना पड़ीं।

इसके बाद संघ 1977 में अनेक राजनीतिक दलों से हाथ मिलाकर कांग्रेस के खिलाफ जनता पार्टी से मिल गया। इसी वर्ष हुए आम चुनाव में जनता पार्टी ने न केवल उल्लेखनीय सफलता दर्ज की, बल्कि मोरारजी देसाई पहले गैर कांग्रेसी प्रधानमंत्री बने।

इस सरकार में अटलबिहारी वाजपेयी विदेश मंत्री बनाए गए। कुछ ही समय बाद 1979 में श्री देसाई ने प्रधानमंत्री पद से त्याग-पत्र दे दिया और इसके साथ ही जनता पार्टी भी अपघटित कर दी गई।
भारतीय जन संघ से जुड़े जनता पार्टी के नेताओं-कार्यकर्ताओं ने काफी मंथन और चिंतन के बाद 6 अप्रैल 1980 में भारतीय जनता पार्टी (भाजपा) की स्थापना की।

पार्टी अध्यक्ष का दायित्व अटलबिहारी वाजपेयी को सौंपा गया। अटलीजी ने पार्टी की विचारधारा से युवाओं को अवगत कराते हुए उन्हें पार्टी से जोड़ने के सफल प्रयास किए। अटलजी के नेतृत्व में ही भाजपा ने ऑपरेशन ब्लू स्टार सहित 1984 में सिख विरोधी दंगों का मज़बूती से विरोध किया।
हालांकि इस वर्ष हुए आम चुनाव में पार्टी को महज़ दो ही सीटें मिलीं। इधर अटलजी ने पार्टी अध्यक्ष बने रहने के साथ-साथ संसद में विपक्ष के नेता की बागडोर भी संभाली। राम जन्मभूमि मुद्दे पर भाजपा ने विश्व हिन्दू परिषद और राष्ट्रीय स्वयंसेवक संघ के साथ आवाज़ उठाई।

इसी को लेकर हिन्दुओं को जगाने और उनका समर्थन प्राप्त करने के लिए लालकृष्ण आडवाणी ने देशभर में रथयात्रा निकाली, जो काफी हद तक कामयाब रही। 6 दिसंबर 1992 को विश्व हिन्दू परिषद और राष्ट्रीय स्वयंसेवक संघ कार्यकर्ताओं ने बाबरी मस्जिद ध्वंस कर दी।

देशभर में हिन्दू-मुस्लिम विवाद गहराया। परिणामस्वरूप विश्व हिन्दू परिषद पर प्रतिबंध लगा दिया गया और रथयात्रा के नायक लालकृष्ण आडवाणी सहित अनेक नेताओं को जेल जाना पड़ा। हालांकि देशभर में दंगों की निंदा हुई लेकिन दूसरी तरफ भाजपा हिन्दुत्व समर्थक पार्टी के रूप में उभरी।

भाजपा ने 1993 में दिल्ली, 1994 में कर्नाटक और 1995 में गुजरात-महाराष्ट्र में हुए चुनावों में महत्वपूर्ण सफलता हासिल की। 1996 के चुनावों में भाजपा ने सबसे ज्यादा सीटें जीतीं और अटलबिहारी वाजपेयी प्रधानमंत्री चुने गए किंतु अल्पमत के कारण मात्र 13 दिनों में ही उन्हें त्याग-पत्र देना पड़ा।

1998 में भाजपा ने अनेक क्षेत्रीय पार्टियों से हाथ मिलाया, जिसे राष्ट्रीय जनतांत्रिक गठबंधन नाम दिया गया। इसी वर्ष हुए लोकसभा चुनाव में गठबंधन को बहुमत मिला। अटलजी दूसरी बार प्रधानमंत्री बनाए गए किंतु 1999 में एक पार्टी के समर्थन वापस ले लेने से अटल सरकार गिर गई। 1999 चुनाव में गठबंधन को पूर्ण बहुमत प्राप्त हुआ, जिसमें भाजपा को 183 और गठबंधन को कुल 303 सीटें मिलीं।

लिहाजा अटलबिहारी वाजपेयी तीसरी बार प्रधानमंत्री बने, जबकि लालकृष्ण आडवाणी को उपप्रधानमंत्री बनाया गया। अटलजी ने 5 वर्षों के अपने प्रधानमंत्रित्वकाल में कई हितकारी नीतियां व योजनाएं बनाईं और लागू कीं।

2004 में भाजपा और गठबंधन को हार का सामना करना पड़ा। मई 2008 में कर्नाटक विधानसभा चुनाव जीतकर, भाजपा ने पहली बार किसी दक्षिण भारतीय राज्य में उपस्थिति दर्ज की जबकि 2009 के लोकसभा चुनाव में पार्टी फिर पिछड़ गई।

मार्च 2012 में पांच राज्यों में हुए चुनावों में पार्टी ने उत्तराखंड सीट खोई परंतु गोवा में कब्ज़ा किया। पंजाब में कब्ज़ा कायम रखा जबकि उत्तरप्रदेश में यथास्थिति बने रहे। 2013 में राजनाथ सिंह को पार्टी अध्यक्ष का पदभार सौंपा गया।
प्रमुख नेता
अमित शाह (जन्म: 22 अक्टूबर 1964) एक भारतीय राजनीतिज्ञ तथा वर्तमान भारत के गृह मंत्री हैं। वे भारतीय जनता पार्टी के राष्ट्रीय अध्यक्ष भी हैं। भारत के गुजरात राज्य के गृहमंत्री तथा भारतीय जनता पार्टी के महासचिव रह चुके हैं। सम्प्रति वे राज्यसभा के सदस्य हैंं।[2]
मोदी सरकार के द्वितीय कार्यकाल में गृहमंत्री के पद पर रहते हुए अमित शाह ने जम्मू कश्मीर से धारा 370 को हटाने का बड़ा फैसला लिया जिससे उनके अडिग और निर्भय स्वभाव का पता चलता है ।
शाह का जन्म 22 अक्टूबर 1964 को महाराष्ट्र के मुंबई में एक व्यापारी के घर हुआ था। वे गुजरात के एक रईस परिवार से ताल्लुक रखते है। उनका परिवार गुजराती हिंदू वैष्णव बनिया परिवार था।[3][4] उनका गाँव पाटण जिले के चँन्दूर में है। मेहसाणा में शुरुआती पढ़ाई के बाद बॉयोकेमिस्ट्री की पढ़ाई के लिए वे अहमदाबाद आए, जहां से उन्होने बॉयोकेमिस्ट्री में बीएससी की, उसके बाद अपने पिता का बिजनेस संभालने में जुट गए। राजनीति में आने से पहले वे मनसा में प्लास्टिक के पाइप का पारिवारिक बिजनेस संभालते थे। वे बहुत कम उम्र में ही राष्ट्रीय स्वयंसेवक संघ से जुड़ गए थे। 1982 में उनके अपने कॉलेज के दिनों में शाह की मुलाक़ात नरेंद्र मोदी से हुयी। 1983 में वे अखिल भारतीय विद्यार्थी परिषद से जुड़े और इस तरह उनका छात्र जीवन में राजनीतिक रुझान बना।
शाह 1986 में भाजपा में शामिल हुए। 1987 में उन्हें भारतीय जनता युवा मोर्चा का सदस्य बनाया गया। शाह को पहला बड़ा राजनीतिक मौका मिला 1991 में, जब आडवाणी के लिए गांधीनगर संसदीय क्षेत्र में उन्होंने चुनाव प्रचार का जिम्मा संभाला। दूसरा मौका 1996 में मिला, जब अटल बिहारी वाजपेयी ने गुजरात से चुनाव लड़ना तय किया। इस चुनाव में भी उन्होंने चुनाव प्रचार का जिम्मा संभाला। पेशे से स्टॉक ब्रोकर अमित शाह ने 1997 में गुजरात की सरखेज विधानसभा सीट से उप चुनाव जीतकर अपने राजनीतिक करियर की शुरुआत की। 1999 में वे अहमदाबाद डिस्ट्रिक्ट कोऑपरेटिव बैंक (एडीसीबी) के प्रेसिडेंट चुने गए। 2009 में वे गुजरात क्रिकेट एसोसिएशन के उपाध्यक्ष बने। 2014 में नरेंद्र मोदी के अध्यक्ष पद छोड़ने के बाद वे गुजरात क्रिकेट एसोसिएशन के अध्यक्ष बने। 2003 से 2010 तक उन्होने गुजरात सरकार की कैबिनेट में गृहमंत्रालय का जिम्मा संभाला।[5]
2012 में नारनुपरा विधान सभा निर्वाचन क्षेत्र से उनके विधानसभा चुनाव लड़ने से पहले उन्होंने तीन बार सरखेज विधान सभा निर्वाचन क्षेत्र का प्रतिनिधित्व किया। वे गुजरात के सरखेज विधानसभा निर्वाचन क्षेत्र से चार बार क्रमश: 1997 (उप चुनाव), 1998, 2002 और 2007 से विधायक निर्वाचित हो चुके हैं। वे प्रधानमंत्री नरेन्द्र मोदी के करीबी माने जाते हैं। शाह तब सुर्खियों में आए जब 2004 में अहमदाबाद के बाहरी इलाके में कथित रूप से एक फर्जी मुठभेड़ में 19 वर्षीय इशरत जहां, ज़ीशान जोहर और अमजद अली राणा के साथ प्रणेश की हत्या हुई थी। गुजरात पुलिस ने दावा किया था कि 2002 में गोधरा बाद हुए दंगों का बदला लेने के लिए ये लोग गुजरात के मुख्यमंत्री नरेंद्र मोदी को मारने आए थे। इस मामले में गोपीनाथ पिल्लई ने अदालत में एक आवेदन देकर मामले में अमित शाह को भी आरोपी बनाने की अपील की थी। हालांकि 15 मई 2014 को सीबीआई की एक विशेष अदालत ने शाह के विरुद्ध पर्याप्त साक्ष्य न होने के कारण इस याचिका को ख़ारिज कर दिया।[6]
एक समय ऐसा भी आया जब सोहराबुद्दीन शेख की फर्जी मुठभेड़ के मामले में उन्हें 25 जुलाई 2010 में गिरफ्तारी का सामना करना पड़ा। शाह पर आरोपों का सबसे बड़ा हमला खुद उनके बेहद खास रहे गुजरात पुलिस के निलंबित अधिकारी डीजी बंजारा ने किया।[5] सोलहवीं लोकसभा चुनाव के लगभग 10 माह पूर्व शाह दिनांक 12 जून 2013 को भारतीय जनता पार्टी के उत्तर प्रदेश का प्रभारी बनाया गया, तब प्रदेश में भाजपा की मात्र 10 लोक सभा सीटें ही थी। उनके संगठनात्मक कौशल और नेतृत्व क्षमता का अंदाजा तब लगा जब 16 मई 2014 को सोलहवीं लोकसभा के चुनाव परिणाम आए। भाजपा ने उत्तर प्रदेश में 71 सीटें हासिल की। प्रदेश में भाजपा की ये अब तक की सबसे बड़ी जीत थी। इस करिश्माई जीत के‌ शिल्पकार रहे अमित शाह का कद पार्टी के भीतर इतना बढ़ा कि उन्हें भारतीय जनता पार्टी के अध्यक्ष का पद प्रदान किया गया।
प्रधानमंत्री
नरेन्द्र दामोदरदास मोदी (जन्म: १७ सितम्बर १९५०) २०१४ से भारत के १४वें प्रधानमन्त्री तथा वाराणसी से सांसद हैं। वे भारत के प्रधानमन्त्री पद पर आसीन होने वाले स्वतंत्र भारत में जन्मे प्रथम व्यक्ति हैं। इससे पहले वे 7 अक्तूबर २००१ से 22 मई २०१४ तक गुजरात के मुख्यमंत्री रह चुके हैं। मोदी भारतीय जनता पार्टी (भाजपा) एवं राष्ट्रीय स्वयंसेवक संघ (आरएसएस) के सदस्य हैं।
वडनगर के एक गुजराती तेली परिवार में पैदा हुए, मोदी ने अपने बचपन में चाय बेचने में अपने पिता की मदद की, और बाद में अपना खुद का स्टाल चलाया। आठ साल की उम्र में वे आरएसएस से जुड़े, जिसके साथ एक लंबे समय तक सम्बंधित रहे। स्नातक होने के बाद उन्होंने अपने घर छोड़ दिया। मोदी ने दो साल तक भारत भर में यात्रा की, और कई धार्मिक केंद्रों का दौरा किया। 1969 या 1970 वे गुजरात लौटे और अहमदाबाद चले गए। 1971 में वह आरएसएस के लिए पूर्णकालिक कार्यकर्ता बन गए। 1975 में देश भर में आपातकाल की स्थिति के दौरान उन्हें कुछ समय के लिए छिपना पड़ा। 1985 में वे बीजेपी से जुड़े और 2001 तक पार्टी पदानुक्रम के भीतर कई पदों पर कार्य किया, जहाँ से वे धीरे धीरे भाजपा में सचिव के पद पर पहुंचे।
गुजरात भूकंप २००१, (भुज में भूकंप) के बाद गुजरात के तत्कालीन मुख्यमंत्री केशुभाई पटेल के असफल स्वास्थ्य और ख़राब सार्वजनिक छवि के कारण नरेंद्र मोदी को 2001 में गुजरात के मुख्यमंत्री नियुक्त किया गया। मोदी जल्द ही विधायी विधानसभा के लिए चुने गए। 2002 के गुजरात दंगों में उनके प्रशासन को कठोर माना गया है, इस दौरान उनके संचालन की आलोचना भी हुई।हालांकि सुप्रीम कोर्ट द्वारा नियुक्त विशेष जांच दल (एसआईटी) को अभियोजन पक्ष की कार्यवाही शुरू करने के लिए कोई सबूत नहीं मिला। मुख्यमंत्री के तौर पर उनकी नीतियों को आर्थिक विकास को प्रोत्साहित करने के लिए श्रेय दिया गया।
उनके नेतृत्व में भारत की प्रमुख विपक्षी पार्टी भारतीय जनता पार्टी ने 2014 का लोकसभा चुनाव लड़ा और 282 सीटें जीतकर अभूतपूर्व सफलता प्राप्त की।एक सांसद के रूप में उन्होंने उत्तर प्रदेश की सांस्कृतिक नगरी वाराणसी एवं अपने गृहराज्य गुजरात के वडोदरा संसदीय क्षेत्र से चुनाव लड़ा और दोनों जगह से जीत दर्ज़ की| उनके राज में भारत का प्रत्यक्ष विदेशी निवेश एवं बुनियादी सुविधाओं पर खर्च तेज़ी से बढ़ा। उन्होंने अफसरशाही में कई सुधार किये तथा योजना आयोग को हटाकर नीति आयोग का गठन किया।
इससे पूर्व वे गुजरात राज्य के 14वें मुख्यमन्त्री रहे। उन्हें उनके काम के कारण गुजरात की जनता ने लगातार 4 बार (2001 से 2014 तक) मुख्यमन्त्री चुना। गुजरात विश्वविद्यालय से राजनीति विज्ञान में स्नातकोत्तर डिग्री प्राप्त नरेन्द्र मोदी विकास पुरुष के नाम से जाने जाते हैं और वर्तमान समय में देश के सबसे लोकप्रिय नेताओं में से हैं। माइक्रो-ब्लॉगिंग साइट ट्विटर पर भी वे सबसे ज्यादा फॉलोअर (4.5करोड़+, जनवरी 2019) वाले भारतीय नेता हैं। उन्हें 'नमो' नाम से भी जाना जाता है। टाइम पत्रिका ने मोदी को पर्सन ऑफ़ द ईयर 2013 के 42 उम्मीदवारों की सूची में शामिल किया है।
राष्ट्रपति
रामनाथ कोविन्द (जन्म: १ अक्टूबर १९४५) भारतीय राजनीतिज्ञ हैं जो २० जुलाई २०१७ को भारत के १४वें राष्ट्रपति निर्वाचित हुए। २५ जुलाई २०१७ को उच्चतम न्यायालय के तत्कालीन मुख्य न्यायाधीश जे एस खेहर ने भारत के राष्ट्रपति के पद की शपथ दिलायी। वे राज्यसभा सदस्य तथा बिहार राज्य के राज्यपाल रह चुके हैं।
रामनाथ कोविन्द का जन्म उत्तर प्रदेश के कानपुर जिला (वर्तमान में कानपुर देहात जिला) की तहसील डेरापुर, कानपुर देहात के एक छोटे से गाँव परौंख में हुआ था। कोविन्द का सम्बन्ध कोरी (कोली) जाति से है जो उत्तर प्रदेश में अनुसूचित जाति, गुजरात में अनुसूचित जनजाति एवम् उड़ीसा में अनुसूचित जनजाति आती है। वकालत की उपाधि लेने के पश्चात उन्होने दिल्ली उच्च न्यायालय में वकालत प्रारम्भ की। वह १९७७ से १९७९ तक दिल्ली उच्च न्यायालय में केंद्र सरकार के वकील रहे। ८ अगस्त २०१५ को बिहार के राज्यपाल के पद पर उनकी नियुक्ति हुई। उन्होनें संघ लोक सेवा आयोग परीक्षा भी तीसरे प्रयास में ही पास कर ली थी।
सत्ताधारी राष्ट्रीय जनतांत्रिक गठबंधन द्वारा १९ जून २०१७ को भारत के राष्ट्रपति पद के उम्मीदवार घोषित किये गए। भारतीय जनता पार्टी के राष्ट्रीय अध्यक्ष अमित शाह ने प्रेस कॉन्फ्रेंस करके उनकी उम्मीदवारी की घोषणा की, अमित शाह ने कहा कि रामनाथ कोविंद दलित समाज से उठकर आये हैं और उन्होंने दलितों के उत्थान के लिए बहुत काम किया है, वे पेशे से एक वकील हैं और उन्हें संविधान का अच्छा ज्ञान भी है इसलिए वे एक अच्छे राष्ट्रपति सिद्ध होंगे और आगे भी मानवता के कल्याण के लिए काम करते रहेंगे।२० जुलाई २०१७ को राष्ट्रपति के निर्वाचन का परिणाम घोषित हुआ जिसमें कोविंद ने यूपीए की प्रत्याशी मीरा कुमार को लगभग ३ लाख ३४ हजार वोटों के अंतर से हराया। कोविंद को ६५॰६५ फीसदी वोट प्राप्त हुए। भारत के १३ वे राष्ट्रपति प्रणव मुखर्जी के पश्चात २५ जुलाई २०१७ को भारत के १४ वे राष्ट्रपति के रूप में कोविंद ने शपथ ग्रहण की।

भारतीय कम्युनिस्ट पार्टी
भारतीय कम्युनिस्ट पार्टी (भाकपा/सीपीआई) एक साम्यवादी दल है। इसकी स्थापना 26 दिसंबर 1925 को कानपुर में एम.एन. राय ने की थी।

1928 में कम्युनिस्ट इंटरनेशनल ने ही भारत में कम्युनिस्ट पार्टी की कार्य प्रणाली निश्चित की। पार्टी के महासचिव एस. सुधाकर रेड्डी हैं। दल का युवा संगठन ' ऑल इंडिया यूथ फेडरेशन' है। 2004 के संसदीय चुनाव में दल को 10 सीटें मिली थीं, जबकि 2009 में आँकड़ा सिमट कर महज़ 4 रह गया।
सीपीएम : मार्क्सवादी कम्युनिस्ट पार्टी (माकपा/सीपीएम) देश का एक साम्यवादी दल है। सीपीएम का गठन 1964 में भारतीय कम्युनिस्ट पार्टी (सीपीआई) के विभाजन से हुआ।

1969 में हुए चुनाव में सीपीआई(एम) ने 97 सीटों पर चुनाव लड़ा और 80 सीटें जीतीं। इसके साथ ही पार्टी ने पश्चिम बंगाल में एक बड़ी पार्टी के रूप में अपनी पहचान बनाई। वहीं 1970 में केरला में हुए चुनाव में पार्टी को 73 के मुकाबले 29 सीटें हासिल हुईं

1971 के लोकसभा चुनाव में सीपीएम को 25 सीटें मिलीं जिनमें से 20 पश्चिम बंगाल से आईं। इसी साल विधानसभा चुनाव में भी राज्य में सीपीएम को सबसे ज़्यादा सीटें मिलीं. फिर 1977 के विधानसभा चुनाव में पार्टी ने बहुमत हासिल किया और ज्योति बसु मुख्यमंत्री बने।

2004 के संसदीय चुनाव में इस दल को 43 सीटें मिली थीं। इस समय केरल, पश्चिम बंगाल और त्रिपुरा में पार्टी की स्थिति सुदृढ़ है। 2013 में त्रिपुरा में सत्ता में आकर पार्टी ने सरकार बनाई। पार्टी वाम मोर्चा गठबंधन के वामपंथी दलों का नेतृत्व करती है।
भाकपा की राजनीति की कई सीमाएँ अब स्पष्ट हो चुकी हैं : पहला, भाकपा ने वाम मोर्चे की राजनीति में ख़ुद का इस तरह समाहित कर लिया है कि कई गम्भीर मसलों पर भी इसने एक सीमा से ज़्यादा माकपा का विरोध नहीं किया है। सिर्फ़ कुछ मौकों पर ही इसने अपनी स्वायत्तता दिखाई है, लेकिन अधिकांश मसलों पर इसकी रणनीति वाम मोर्चे की रणनीति का भाग होती है। दूसरा, यद्यपि माकपा देश के तीन राज्यों में काफ़ी मज़बूत स्थिति में है, लेकिन भाकपा का विस्तार देश के दूसरे भागों में ज़्यादा रहा है। मसलन, बिहार, छत्तीसगढ़, और तमिलनाडु जैसे राज्यों में भी भाकपा की मज़बूत उपस्थिति रही है। लेकिन बिहार जैसे राज्यों में इसने अपना आधार काफ़ी हद तक खो दिया है, क्योंकि अब पहचान की राजनीति के सामने वह अपनी प्रासंगिकता साबित करने में नाकाम रही है। तीसरा, भाकपा दूसरे संसदीय वामपंथी दलों की तरह ही नये क्षेत्रों में अपना विस्तार करने में नाकाम रही है। यह एक तरह से ठहरी हुई पार्टी बन गयी है। या तो यह कुछ जगहों पर अपना आधार बचाने में सफल रही है, या उस आधार को भी खो रही है। नये क्षेत्रों में भाकपा का प्रसार नहीं हो रहा है। 1980 के बाद हुए लोकसभा के हर चुनाव में इसे 15 से कम सीटों पर ही जीत मिली। मसलन, 1980 के संसदीय चुनावों में 11, 1984 में 6, 1989 में 12, 1991 में 14, 1996 में 12, 1998 में 9, 1999 में 4, 2004 में 10 और 2009 में 4 सीटों पर जीत हासिल हुई। चौथा, यह भी आरोप लगाया जाता है कि भाकपा ने ज़मीनी स्तर पर संघर्ष की राजनीति से मुँह मोड़ लिया है। यद्यपि इस आलोचना को पूरी तरह से सही नहीं माना जा सकता, क्योंकि जिन क्षेत्रों में भाकपा का अस्तित्व है, वहाँ उसने राज्य दमन के ख़िलाफ़ काफ़ी संघर्ष किया है। मसलन, छत्तीसगढ़ के दंतेवाड़ा जिले में भाकपा ने राज्य प्रायोजित सलवा जुडूम अभियान का तीखा प्रतिरोध किया। पाँचवाँ, भाकपा की राजनीति की आलोचना का एक आधार यह भी रहा है कि इसने पूँजीवादी राज्य की लोकतांत्रिक व्यवस्था को पूरी तरह स्वीकार कर लिया है। अब यह राष्ट्रवादी रूपरेखा के भीतर ही काम कर रही है और पूँजीवादी राज्य को उखाड़ फेंकने जैसी रणनीति इसकी राजनीति का भाग नहीं है।
बहरहाल, इन आलोचनाओं के बावजूद इस बात से इनकार नहीं किया जा सकता है कि भारतीय राजनीति में भाकपा के पास एक लम्बी विरासत है। भारतीय कम्युनिस्ट राजनीति की अधिकांश धाराएँ इसी पार्टी से निकलीं। इसने संसदीय राजनीति में वामपंथी दलों के बीच एकजुटता कायम करने के भी गम्भीर प्रयास किये हैं। इसकी कोशिश रही है कि भारत में ग़ैर-कांग्रेसी, ग़ैर-भाजपायी राजनीति को मज़बूती और आम लोगों के हितों को बढ़ावा मिले। भ्रष्टाचार जैसे आरोपों से भाकपा हर स्तर पर पूरी तरह से मुक्त रही है। असल में, भाकपा की मुख्य चुनौती यह है कि यह वाम मोर्चे का भाग होते हुए भी माकपा की ‘फ़ोटो कॉपी’ या छोटा सहयोगी होने से बचे और अपनी स्वायत्त राजनीति कायम करे। इसके अलावा, देश के विभिन्न भागों अपना प्रसार करना भी भाकपा के लिए एक बड़ी चुनौती है।

आम आदमी पार्टी
आम आदमी पार्टी (आप), सामाजिक कार्यकर्ता अरविंद केजरीवाल एवं अन्ना हजारे के लोकपाल आंदोलन से जुड़े बहुत से सहयोगियों द्वारा गठित एक भारतीय राजनीतिक दल है। इसके गठन की आधिकारिक घोषणा 26 नवंबर 2012 को भारतीय संविधान अधिनियम की 63वीं वर्षगांठ के अवसर पर जंतर मंतर, दिल्ली में की गई थी।

वर्ष 2011 में इंडिया अगेंस्ट करपशन नामक संगठन ने अन्ना हजारे के नेतृत्व में हुए जनलोकपाल आंदोलन के दौरान भारतीय राजनीतिक दलों द्वारा लोकहित की उपेक्षा के खिलाफ आवाज उठाई।
आम आदमी पार्टी की उत्पत्ति सन् 2017 में इण्डिया अगेंस्ट करप्शन द्वारा अन्ना हजारे के नेतृत्व में चलाये गये जन लोकपाल आन्दोलन के समापन के दौरान हुई। जन लोकपाल बनाने के प्रति भारतीय राजनीतिक दलों द्वारा प्रदर्शित उपेक्षापूर्ण रवैये के कारण राजनीतिक विकल्प की तलाश की जाने लगी थी। अन्ना हजारे भ्रष्टाचार विरोधी जनलोकपाल आन्दोलन को राजनीति से अलग रखना चाहते थे जबकि अरविन्द केजरीवाल आन्दोलन का लक्ष्य प्राप्त करने के लिये एक अलग पार्टी बनाकर चुनाव में शामिल होने के पक्षधर थे। उनके विचार से वार्ता के जरिये जन लोकपाल विधेयक बनवाने की कोशिशें व्यर्थ जा रहीं थीं। इण्डिया अगेंस्ट करप्शन द्वारा सामाजिक जुड़ाव सेवाओं पर किये गये सर्वे में राजनीति में शामिल होने के विचार को व्यापक समर्थन मिला।
१९ सितम्बर २०१२ को अन्ना और अरविन्द इस निष्कर्ष पर पहुँचे कि उनके राजनीति में शामिल होने सम्बन्धी मतभेदों का दूर होना मुश्किल है। इसलिये उन्होंने समान लक्ष्यों के बावजूद अपना रास्ता अलग करने का निश्चय किया। जन लोकपाल आन्दोलन से जुड़े मनीष सिसोदिया, प्रशांत भूषण व योगेन्द्र यादव आदि ने अरविन्द केजरीवाल का साथ दिया, जबकि किरण वेदी व सन्तोष हेगड़े आदि कुछ अन्य लोगों ने हजारे से सहमति प्रकट की। केजरीवाल ने २ अक्टूबर २०१२ को राजनीतिक दल बनाने की घोषणा की। इस प्रकार भारतीय संविधान की वर्षगांठ के दिन २६ नवम्वर (२०१२) को औपचारिक रूप से आम आदमी पार्टी का गठन हुआ।
प्रमुख नेता
अरविंद केजरीवाल (जन्म: १६ अगस्त १९६८) एक भारतीय राजनीतिज्ञ, आम आदमी पार्टी के राष्ट्रीय संयोजक और दिल्ली के मुख्यमंत्री हैं। अपने पहले कार्यकाल के दौरान वह २८ दिसम्बर २०१३ से १४ फ़रवरी २०१४ तक इस पद पर रहे।
इससे पहले वो एक सामाजिक कार्यकर्ता रहे हैं और सरकारी कामकाज़ में अधिक पारदर्शिता लाने के लिये संघर्ष किया। भारत में सूचना अधिकार अर्थात सूचना कानून (सूका) के आन्दोलन को जमीनी स्तर पर सक्रिय बनाने, सरकार को जनता के प्रति जवाबदेह बनाने और सबसे गरीब नागरिकों को भ्रष्टाचार से लड़ने के लिये सशक्त बनाने हेतु उन्हें वर्ष २००६ में रमन मैग्सेसे पुरस्कार से सम्मानित किया गया। उन्होंने आम आदमी पार्टी के नाम से एक नये राजनीतिक दल की स्थापना की।
अरविंद केजरीवाल का जन्म १९६८ में हरियाणा के हिसार शहर में हुआ और उन्होंने १९८९ में आईआईटी खड़गपुर से यांत्रिक अभियांत्रिकी में स्नातक की उपाधि प्राप्त की। बाद में, १९९२ में वे भारतीय नागरिक सेवा (आईसीएस) के एक भाग, भारतीय राजस्व सेवा (आईआरएस) में आ गए और उन्हें दिल्ली में आयकर आयुक्त कार्यालय में नियुक्त किया गया। शीघ्र ही, उन्होंने महसूस किया कि सरकार में बहुप्रचलित भ्रष्टाचार के कारण प्रक्रिया में पारदर्शिता की कमी है। अपनी अधिकारिक स्थिति पर रहते हुए ही उन्होंने, भ्रष्टाचार विरोधी मुहिम शुरू कर दी।[7] प्रारंभ में, अरविंद ने आयकर कार्यालय में पारदर्शिता बढ़ाने के लिए कई परिवर्तन लाने में महत्वपूर्ण भूमिका निभाई।
जनवरी २००० में, उन्होंने काम से विश्राम ले लिया और दिल्ली आधारित एक नागरिक आन्दोलन-परिवर्तन की स्थापना की, जो एक पारदर्शी और जवाबदेह प्रशासन को सुनिश्चित करने के लिए काम करता है। इसके बाद, फरवरी २००६ में, उन्होंने नौकरी से इस्तीफा दे दिया और पूरे समय के लिए सिर्फ 'परिवर्तन' में ही काम करने लगे।[8] अरुणा रॉय, गोरे लाल मनीषी [9] और कई अन्य लोगों के साथ मिलकर, उन्होंने सूचना अधिकार अधिनियम के लिए अभियान शुरू किया, जो जल्दी ही एक मूक सामाजिक आन्दोलन बन गया, दिल्ली में सूचना अधिकार अधिनियम को 2001 में पारित किया गया] और अंत में राष्ट्रीय स्तर पर भारतीय संसद ने 2005 में सूचना अधिकार अधिनियम (आरटीआई) को पारित कर दिया।
इसके बाद, जुलाई २००६ में, उन्होंने पूरे भारत में आरटीआई के बारे में जागरूकता फ़ैलाने के लिए एक अभियान शुरू किया। दूसरों को प्रेरित करने के लिए अरविन्द ने अब अपने संस्थान के माध्यम से एक आरटीआई पुरस्कार की शुरुआत की है। सूचना का अधिकार गरीब लोगों के लिए तो महत्वपूर्ण है ही, साथ ही आम जनता और पेशेवर लोगों के लिए भी यह उतना ही महत्वपूर्ण है। आज भी कई भारतीय सरकार के निर्वाचन की प्रक्रिया में निष्क्रिय दर्शक ही बने हुए हैं। अरविंद सूचना के अधिकार के माध्यम से प्रत्येक नागरिक को अपनी सरकार से प्रश्न पूछने की शक्ति देते हैं। अपने संगठन परिवर्तन के माध्यम से वे लोगों को प्रशासन में सक्रिय रूप से हिस्सा लेने के लिए प्रेरित करते हैं। आरटीआई को आम नागरिक के लिए एक शक्तिशाली उपकरण बनने में लम्बा समय लगेगा। हालांकि अरविन्द ने हमें दिखा दिया है कि वास्तव में इसके लिए एक सम्भव रास्ता है।
६ फ़रवरी २००७ को, अरविन्द को वर्ष 2006 के लिए लोक सेवा में सीएनएन आईबीएन 'इस वर्ष का भारतीय' के लिए नामित किया गया। अरविंद ने सूचना अधिकार अधिनियम को स्पष्ट करते हुए गूगल पर भाषण दिया |
२८ दिसम्बर २०१३ से १४ फ़रवरी २०१४ तक ४९ दिन दिल्ली के मुख्यमन्त्री के रूप में कार्य करते हुए अरविन्द लगातार सुर्खियों में बने रहे। नवभारत टाइम्स ने लिखा - "केजरी सरकार: ऐक्शन, ड्रामा, इमोशन, सस्पेंस का कंप्लीट पैकेज।
मुख्यमन्त्री बनते ही पहले तो उन्होंने सिक्योरिटी वापस लौटायी। फिर बिजली की दरों में 50% की कटौती की घोषणा कर दी। दिल्ली पुलिस व केन्द्रीय गृह मन्त्रालय के खिलाफ उन्होंने धरना भी दिया। इसके बाद रिटेल सैक्टर में एफडीआई को खारिज किया और सबसे बाद जाते-जाते फरवरी २०१४ में उन्होंने भूतपूर्व व वर्तमान केंद्रीय पेट्रोलियम मंत्री मुरली देवड़ा व वीरप्पा मोईली तथा भारत के सबे बड़े उद्योगपति मुकेश अंबानी व उनकी कम्पनी रिलायंस के खिलाफ एफ आई आर दर्ज कराने के आदेश जारी कर दिये।
लोकपाल बिल भी एक प्रमुख मुद्दा रहा जिस पर उनका दिल्ली के लेफ्टिनेण्ट गवर्नर, विपक्षी दल भाजपा और यहाँ तक कि समर्थक दल काँग्रेस से भी गतिरोध बना रहा। लोकपाल मुद्दे पर हुए आंदोलन से ही अरविन्द पहली बार देश में जाने गये थे। वे इसे कानूनी रूप देने के लिये प्रतिबद्ध थे। परन्तु विपक्षी दल कोंग्रेस एवं भाजपा बिल ने बिल को असंवैधानिक बताकर विधानसभा में बिल पेश करने का लगातार विरोध किया। विरोध के चलते १४ फ़रवरी को दिल्ली विधान सभा में यह बिल रखा ही न जा सका। विधान सभा में कांग्रेस और बीजेपी के लोकपाल बिल के विरोध में एक हो जाने पर और भ्रष्ट नेताओ पर लगाम कसने वाले इस लोकपाल बिल के गिर जाने के बाद उन्होंने नैतिक आधार पर मुख्यमन्त्री पद से इस्तीफा दे दिया।

समाजवादी पार्टी
समाजवादी पार्टी मुख्यत: उत्तरप्रदेश का दल है। इसकी स्थापना 4 अक्टूबर 1992 को की गई। पार्टी अध्यक्ष मुलायम सिंह यादव प्रदेश के पूर्व मुख्यमंत्री और देश के रक्षामंत्री रह चुके हैं। समाजवादी पार्टी ने लोकसभा सहित देश के अन्य राज्यों में विधानसभा चुनाव लड़े हैं।

हालांकि इसकी सफलता मुख्य रूप से उत्तरप्रदेश में ही है। 2003 में मध्यप्रदेश विधानसभा चुनाव में समाजवादी पार्टी को ७ सीटें प्राप्त हुईं। यह राज्य में तीसरी सबसे बड़ी पार्टी बनकर उभरी थी। 15वीं लोकसभा में वर्तमान में इसके 22 सदस्य हैं। यह लोकसभा में तीसरी सबसे बड़ी पार्टी है।

2005 में कर्नाटक के पूर्व मुख्यमंत्री बंगारप्पा ने समाजवादी पार्टी में शामिल होने के लिए भाजपा से इस्तीफा दे दिया। वे समाजवादी पार्टी के टिकट पर अपनी लोकसभा सीट शिमोगा से विजयी रहे। 2007 के उत्तर प्रदेश विधानसभा चुनावों में सपा को केवल 96 सीटें मिलीं, जबकि पार्टी ने 2002 में 146 सीटें जीती थीं।
समाजवादी पार्टी मुख्य रूप से उत्तर प्रदेश में आधारित है। इसके समर्थन में बड़े पैमाने पर ओबीसी (अन्य पिछड़े जातियों), दलित, शोषित और मुसलमान हैं। समाजवादी पार्टी ने लोकसभा और देश के अन्य राज्यो के विधानसभा चुनाव लड़ चुका है। हालांकि इसकी सफलता मुख्य रूप से उत्तर प्रदेश में ही है। २००३ में मध्य प्रदेश विधानसभा चुनाव में समाजवादी पार्टी को ७ सीटें प्राप्त हुई। यह राज्य में तीसरी सबसे बड़ी पार्टी थी। 16वीं लोकसभा में, इसकि वर्तमान में 5 सदस्य है। २००५ में कर्नाटक के पूर्व मुख्यमंत्री बंगारप्पा समाजवादी पार्टी में शामिल होने के लिए भाजपा से इस्तीफा दे दिया। वह सफलतापूर्वक समाजवादी के टिकट पर अपने लोकसभा सीट, शिमोगा, से विजयी हुए। 2007 के उत्तर प्रदेश विधानसभा चुनावों में सपा को केवल ९६ सीटें मिली, जबकि २००२ में १४६ सीटें जीती थी। परिणामस्वरूप, मुख्यमंत्री मुलायम सिंह यादव अपने प्रतिद्वंद्वी मायावती, बसपा (जो २०७ सीटों के बहुमत जीता) नेता, मुख्यमंत्री के रूप में में शपथ ग्रहण के साथ ही इस्तीफा देना पडा। २०१२ के उत्तर प्रदेश विधानसभा चुनावों में सपा को २२४ सीटै मिली।
प्रमुख नेता
अखिलेश यादव (जन्म: 1 जुलाई 1973) एक भारतीय राजनीतिज्ञ हैं जो उत्तर प्रदेश के मुख्यमंत्री रह चुके हैं। इससे पूर्व वे लगातार तीन बार सांसद भी रह चुके हैं। समाजवादी पार्टी के राष्ट्रीय अध्यक्ष मुलायम सिंह यादव के पुत्र अखिलेश ने 2012 के उत्तर प्रदेश विधान सभा चुनाव में अपनी पार्टी का नेतृत्व किया। उनकी पार्टी को राज्य में स्पष्ट बहुमत मिलने के बाद, 15 मार्च 2012 को उन्होंने उत्तर प्रदेश के मुख्य मन्त्री पद की शपथ ग्रहण की।
अखिलेश यादव का जन्म 1 जुलाई 1973 को इटावा जिले के सैफई गाँव में समाजवादी पार्टी के नेता मुलायम सिंह यादव की पहली पत्नी मालती देवी के यहाँ हुआ।अखिलेश शाकाहारी है। इनका विवाह डिम्पल यादव के साथ 24 नवंबर 1999 को हुआ था। अखिलेश तीन बच्चों के पिता हैं। इनकी पत्नी सांसद का चुनाव लड़ती हैं पर 2019 में हार गई हैं।
अखिलेश ने मई 2009 के लोकसभा उप-चुनाव में फिरोजाबाद सीट से अपने निकटतम प्रतिद्वंद्वी बहुजन समाज पार्टी के प्रत्याशी एस०पी०एस० बघेल को 67,301 मतों से हराकर सफलता प्राप्त की। इसके अतिरिक्त वे कन्नौज से भी जीते। बाद में उन्होंने फिरोजाबाद सीट से त्यागपत्र दे दिया और कन्नौज सीट अपने पास रखी|
मार्च 2012 के विधान सभा चुनाव में 224 सीटें जीतकर मात्र 38 वर्ष की आयु में ही वे उत्तर प्रदेश के 33वें मुख्यमन्त्री बन गये। जुलाई 2012 में जब समाजवादी पार्टी के अध्यक्ष मुलायम सिंह यादव ने उनके कार्य की आलोचना करते हुए व्यापक सुधार का सुझाव दिया तो जनता में यह सन्देश गया कि सरकार तो उनके पिता और दोनों चाचा चला रहे हैं, अखिलेश नहीं।
उनकी सरकार को दूसरा झटका तब लगा जब एक आईएएस अधिकारी दुर्गा शक्ति नागपाल को निलम्बित करने पर चारों ओर से उनकी आलोचना हुई। जिसके परिणाम स्वरूप उन्हें नागपाल को बहाल करना पड़ा। 2013 के मुजफ्फरनगर दंगों में 43 व्यक्तियों के मारे जाने व 93 के घायल होने पर कर्फ्यू लगाना पड़ा तथा सेना ने आकर स्थिति पर काबू किया। मुस्लिम व हिन्दू के बीच हुए इस भयंकर दंगे से उनकी सरकार की बड़ी किरकिरी हुई।


बहुजन समाज पार्टी
बहुजन समाज पार्टी (बसपा) का गठन कांशीराम द्वारा 14 अप्रैल 1984 को किया गया। इस पार्टी का चुनाव चिन्ह हाथी है। 13वीं लोकसभा (1999-2004) में पार्टी के 14 सदस्य थे। 14वीं लोकसभा में यह संख्या 17 और वर्तमान की 15वीं लोकसभा में यह संख्या बढ़कर 21 हो गई है।

बसपा का मुख्य आधार उत्तरप्रदेश है और पार्टी ने इस प्रदेश में कई बार अन्य पार्टियों के समर्थन से सरकार भी बनाई है। मायावती कई वर्षों से पार्टी की अध्यक्ष हैं। दल का दर्शन बाबा साहेब अम्बेडकर के मानवतावादी बौद्ध दर्शन से प्रेरित है। बहुजन शब्द गौतम बुद्ध के धर्मोपदेशों 'त्रिपिटक' से लिया गया है। तथागत बुद्ध ने कहा था 'बहुजन हिताय, बहुजन सुखाय' उनका धर्म बहुत बड़े जन-समुदाय के हित और सुख के लिए है।

11 मई 2007 को घोषित विधानसभा चुनाव परिणामों के पश्चात् उत्तरप्रदेश में 1991 से 15 वर्षों तक त्रिशंकु विधानसभा का परिणाम भुगतने के बाद भारत के सर्वाधिक आबादी वाले राज्य में स्पष्ट बहुमत प्राप्त कर सत्ता में आयी। बसपा अध्यक्ष मायावती ने मुख्यमंत्री के रूप में उत्तरप्रदेश में अपना चौथा कार्यकाल शुरू करते हुए 13 मई 2007 को प्रदेश की राजधानी लखनऊ में 50 अन्य मन्त्रियों के साथ मुख्यमंत्री पद की शपथ ली।
बसपा का गठन उच्च प्रोफ़ाइल वाले करिश्माई लोकप्रिय नेता कांशीराम द्वारा 14 अप्रैल 1984 में किया गया था। इस पार्टी का राजनीतिक प्रतीक (चुनाव चिन्ह) एक हाथी है। 13 वीं लोकसभा (1999-2004) में पार्टी के 14 सदस्य थे। 14 वीं लोक सभा में यह संख्या 17 और 15 वीं लोक सभा में यह संख्या 21 थी। वर्तमान अर्थात 16वीं लोकसभा में बसपा का कोई प्रतिनिधि नहीं है। बसपा का मुख्य आधार उत्तर प्रदेश है और पार्टी ने इस प्रदेश में कई बार अन्य पार्टियों के समर्थन से सरकार भी बनाई है। मायावती कई वर्षों से पार्टी की अध्यक्ष हैं।
प्रमुख नेता
मायावती (जन्मः १५ जनवरी १९५६;) भारतीय राजनीतिज्ञ एवं बहुजन समाज पार्टी (बीएसपी) की राष्ट्रीय अध्यक्षा है, जो भारतीय समाज के सबसे कमजोर वर्गों - बहुजनों या अनुसूचित जातियों और अनुसूचित जनजातियों, अन्य पिछड़ा वर्ग और धार्मिक अल्पसंख्यकों के जीवन में सुधार के लिए सामाजिक परिवर्तन के एक मंच पर केंद्रित है।[बहुजन राजनीति की पुरोधा भारतीय राजनीति में अपना दखल रखने वाली इस बहुजन महिला ने चार बार उत्तर प्रदेश के मुख्यमंत्री पद की बागडोर संभाली।
मायावती का जन्म 15 जनवरी 1956 को श्रीमती सुचेता कृपलानी अस्पताल, नई दिल्ली में एक हिंदू जाटव (दलित) परिवार में हुआ था। उनके पिता, प्रभु दास, बादलपुर, गौतम बुद्ध नगर में एक डाकघर कर्मचारी थे। परिवार के पुत्रों को निजी स्कूलों में भेजा गया था, जबकि बेटियां "कम-प्रदर्शन वाली सरकारी विद्यालयों" में गई थीं। बाद में उनके पिता भारतीय डाक-तार विभाग के अनुभाग प्रधान के पद से सेवा निवृत्त हुए।मायावती के ६ भाई एवं २ बहनें हैं। मायावती के पूर्वज ग्राम बादलपुर जिला गौतमबुद्ध नगर, उत्तर प्रदेश के रहने वाले थे। लोग सम्मान में इन्हें बहन जी कह कर पुकारते हैं। उनके परिवार का सम्बन्ध दलित उपजाति (जाटव) से है।
सन् 1977 में कांशीराम के सम्पर्क में आने के बाद उन्होंने एक पूर्ण कालिक राजनीतिज्ञ बनने का निर्णय ले लिया। कांशीराम के संरक्षण के अन्तर्गत वे उस समय उनकी कोर टीम का हिस्सा रहीं, जब सन् 1984 में बसपा की स्थापना हुई थी।

राष्ट्रवादी कांग्रेस पार्टी
राष्ट्रवादी कांग्रेस पार्टी (राकांपा या एनसीपी) का गठन 25 मई 1999 को शरद पवार, पी.ए. संगमा और तारिक़ अनवर ने किया। इन तीनों नेताओं को कांग्रेस पार्टी से निष्कासित कर दिया गया था क्योंकि इन्होंने सोनिया गांधी को पार्टी की बागडोर सौंपने पर आपत्ति जताई थी। तीनों नेताओं ने सोनिया के विदेशी मूल का मुद्दा उठाया था।
तीनों, हजारों समर्थकों के साथ नई पार्टी बनाने के लिए नंबर 6, गुरुद्वारा राकब गंज रोड, नई दिल्ली में इकट्ठे हुए और इसे देश के लाल पत्र दिवस के रूप में चिह्नित किया।एनसीपी केंद्र के वामपक्ष का राजनीतिक दल है, जो दादाभाई नौरोजी, तिलक, जवाहरलाल नेहरू, एनी बेसेंट, मौलाना अबुल कलाम आजाद जैसे अन्य अनुयायी कांग्रेस नेताओं की परंपराओं को कायम रखता है।शरद पवार को एनसीपी का अध्यक्ष बनाया गया था और पी.ए. संगमा तथा तारिक अनवर को पार्टी के महासचिव बनाया गया था। भारत के निर्वाचन आयोग ने एनसीपी को राष्ट्रीय पार्टी के रूप में मान्यता दी है।देश के इतिहास में, इतने कम समय में राष्ट्रीय पार्टी की स्थिति प्राप्त करने वाली यह एकमात्र पार्टी थी।

एनसीपी देश में समानता, सामाजिक न्याय और एकता के साथ लोकतांत्रिक धर्मनिरपेक्ष समाज को कायम रखने केलिए स्थित है। यह मानती है कि संघवाद को मजबूत करके और गांव के स्तर तक सत्ता को विकेंद्रीकृत करके भारत की अखंडता हासिल की जा सकती है। यह समाज के कमजोर वर्गों, विशेष रूप से अनुसूचित जाति, अनुसूचित जनजाति और अन्य पिछड़ा वर्ग को सशक्त बनाने में विश्वास करता था। एनसीपी सार्वभौमिक निरस्त्रीकरण नीतियों का एक मजबूत समर्थक है, जो अकेले ही देश में शांति ला सकती है।एनसीपी का मानना है कि देश में आर्थिक विकास केवल प्रतिस्पर्धा, आत्मनिर्भरता, व्यक्तिगत पहल के माध्यम से हासिल किया जा सकता है जो सामाजिक न्याय और गैर-भेदभाव की मांगों को पूरा करती है। यह समाज से बेरोजगारी, भुखमरी, सांप्रदायिकता, शोषण को खत्म करने में विश्वास रखती है।

एनसीपी एक ऐसी मजबूतसरकार की अवधारणा का पालन करती है जो हर कीमत पर देश को भ्रष्टाचार से मुक्त करना चाहती है।ऐसा केवल धर्म, जाति, पंथ, लिंग और अन्य सामाजिक संकेतकों में किसी भी पूर्वाग्रह के बिना, देश के कानून के नियम को कायम रखने के माध्यम से प्राप्त किया जा सकता है। इसी तरह, यह किसी भी पार्टी के कामकाज की सत्तावादी और राजवंशीय शैली को स्वीकार नहीं करती है, जैसे कि आईएनसी, जिसके खिलाफ एनसीपी ने जोरदार विरोध किया। यह पार्टी के एक संस्थागत और लोकतांत्रिक कामकाज में विश्वास रखती है। एनसीपी के सदस्यों का मानना है कि विदेशी मूल का कोई भी व्यक्ति, देश का राष्ट्रपति, देश का प्रधानमंत्री, मुख्य न्यायाधीश, सेना प्रमुख और अन्य कोईभी उच्चतम सीटों का पद ग्रहण नहीं कर सकता है। हालांकि, मुख्य रूप से महाराष्ट्र राज्य में स्थित, एनसीपी धीरे-धीरे असम, गुजरात, बिहार, राजस्थान, आंध्र प्रदेश, मध्य प्रदेश और पश्चिम बंगाल जैसे राज्यों में प्रमुखता प्राप्त कर चुकी है। यह अंडमान और निकोबार द्वीप समूह के संघ शासित प्रदेश में भी मौजूद है।
प्रमुख नेता
शरद पवार भारत के केन्द्रीय मंत्रिमंडल में भुतपुर्वकृषि मंत्री हैं एवं महाराष्ट्र के प्रमुख नेताओं में से एक हैं। श्री पवार भारतीय क्रिकेट नियंत्रण बोर्ड के अध्यक्ष भी हैं।
प्रारंभिक जीवन और परिवार का इतिहास
एम. पवार एक ग्यारह बच्चों (सात बेटे और चार बेटियों) गोविंदराव पवार और Shardabai (nee, भोंसले) को जन्म की है। गोविंदराव बारामती किसानों की सहकारी (सहकारी Kharedi Vikri संघ) द्वारा नियोजित किया गया था उसकी माँ whilst Katewadi, बारामती से दस किलोमीटर की दूरी पर परिवार के खेत के बाद देखा. भाई बहन की सबसे अच्छी तरह से शिक्षित थे और या तो पेशेवरों थे या अपने स्वयं के व्यवसाय भागा. श्री पवार ने पुणे में BrihanMaharashtra के वाणिज्य (BMCC) कॉलेज में अध्ययन किया। वह एक औसत छात्र था, तथापि, छात्र राजनीति में सक्रिय. श्री पवार पहले राजनीतिक कार्य जब वह Pravaranagar में गोवा के स्वतंत्रता के लिए मार्च 1956 में एक विरोध प्रदर्शन का आयोजन किया था। [2] श्री पवार प्रतिभा शादी है (nee शिंदे). वे एक बेटी, सुप्रिया सदानंद सुले के लिए जो शादीशुदा है और अब राजनीति में सक्रिय है। श्री पवार के भतीजे अजीत पवार भी अपने ही अधिकार में एक प्रमुख राजनीतिज्ञ है। श्री पवार के छोटे भाई, प्रताप प्रभावशाली मराठी दैनिक सकाल रन
कैरियर
] 1990 तक शरद पवार बारामती से 1967 में पहली बार के लिए महाराष्ट्र विधानसभा में प्रवेश किया अविभाजित कांग्रेस पार्टी का प्रतिनिधित्व. यशवंतराव चव्हाण शरद पवार की राजनीतिक संरक्षक था। [3]. पवार ने कांग्रेस से दूर तोड़ विपक्ष जनता पार्टी के साथ गठबंधन सरकार 1978 में पहली बार के लिए एक समय था जब इंदिरा गांधी 1975 में अविश्वसनीय रूप से आपातकाल की उसे लागू करने के कारण अलोकप्रिय हो गया था पर महाराष्ट्र के मुख्यमंत्री बनने के फार्म. इस प्रोग्रेसिव डेमोक्रेटिक फ्रंट सरकार फरवरी, 1980 में केंद्र में इंदिरा गांधी के सत्ता में लौटने के बाद बर्खास्त कर दिया गया था। चुनाव कि बाद में, कांग्रेस पार्टी राज्य विधानसभा और ए.आर. में बहुमत जीता अंतुले, राज्य के मुख्यमंत्री के रूप में पदभार संभाल लिया है। पवार ने 1981 में कांग्रेस के प्रेसीडेंसी पदभार संभाल लिया है। पहली बार के लिए, वह बारामती संसदीय निर्वाचन क्षेत्र से 1984 में लोकसभा का चुनाव जीता. उन्होंने यह भी बारामती से मार्च 1985 के राज्य विधानसभा चुनाव जीता और थोड़ी देर के लिए राज्य की राजनीति में जारी पसंदीदा और लोकसभा से इस्तीफा दे दिया., इंडियन कांग्रेस (सोशलिस्ट) उनकी पार्टी राज्य विधानसभा में 288 के बाहर 54 सीटों जीता और वह विपक्ष के नेता बने. उनकी कांग्रेस के लिए लौटने उस समय शिवसेना के उदय के लिए एक कारण के रूप में उद्धृत किया गया है। जून 1988 में, भारत के प्रधानमंत्री और कांग्रेस अध्यक्ष राजीव गांधी को तो वित्त मंत्री और शरद पवार महाराष्ट्र के मुख्यमंत्री Shankarrao चव्हाण के रूप में प्रतिष्ठापित केंद्रीय मंत्रिमंडल में निर्णय लिया गया कि मुख्यमंत्री के रूप में चव्हाण की जगह चुना. शरद पवार ने राज्य की राजनीति है, जो राज्य में कांग्रेस पार्टी के प्रभुत्व के लिए एक संभावित चुनौती थी में शिवसेना के उदय की जाँच का कार्य किया था [प्रशस्ति पत्र की जरूरत]. 1989 के लोकसभा चुनाव में कांग्रेस पार्टी 48 के बाहर महाराष्ट्र में 28 सीटें जीती. फरवरी 1990 के राज्य विधानसभा चुनावों में शिवसेना और भारतीय जनता पार्टी के बीच गठबंधन कांग्रेस के लिए एक कड़ी चुनौती है। कांग्रेस राज्य विधानसभा में पूर्ण बहुमत से कम गिर गया, 288 के बाहर 141 सीटें जीतकर. शरद पवार के मुख्यमंत्री के रूप में में शपथ ली थी फिर से 12 स्वतंत्र एम के समर्थन के साथ 4 मार्च 1990 को विधायक.
1990 के दशक चुनाव अभियान के दौरान पूर्व प्रधानमंत्री राजीव गांधी की हत्या कर दी गई। मीडिया में रिपोर्ट है कि पवार का नाम पी.वी. के उन लोगों के साथ साथ प्रधानमंत्री के पद के लिए विचार किया जा रहा था थे नरसिंह राव और एनडी तिवारी [4] [5] [6] हालांकि कांग्रेस संसदीय दल के निर्वाचित पी.वी. अपने नेता के रूप में नरसिंह राव और वह प्रधानमंत्री के रूप में 21 जून 1991 को शपथ ली थी। राव पवार रक्षा मंत्री के रूप में प्रतिष्ठापित करना का फैसला किया। 26 जून 1991 पर, पवार कि पोर्टफोलियो के रूप में पदभार संभाल लिया है, मार्च 1993 तक जारी. महाराष्ट्र में पवार का उत्तराधिकारी के बाद, Sudhakarrao नाइक नीचे कदम रखा, राव पवार राज्य के मुख्यमंत्री के रूप में वापस भेज दिया. उन्होंने मुख्यमंत्री के रूप में अपने चौथे और सबसे विवादास्पद कार्यकाल के लिए शपथ दिलाई गई 6 मार्च 1993 को [प्रशस्ति पत्र की जरूरत]. लगभग तुरंत, मुंबई, भारत की वित्तीय राजधानी है और महाराष्ट्र राज्य की राजधानी में बम - विस्फोटों की श्रृंखला के साथ 12 मार्च 1993 को हिलाकर रख किया गया था|

शिवसेना
महाराष्ट्र में बालासाहेब ठाकरे ने 19 जून 1966 को शिवसेना नामक एक कट्टर हिन्दूराष्ट्र वादी संगठन की स्थापना की। अपने गठन के समय शिवसेना एक राजनीतिक पार्टी नहीं थी। हालांकि शुरुआती दौर में बाल ठाकरे को अपेक्षित सफलता नहीं मिली लेकिन अंततः उन्होंने शिवसेना को सत्ता की सीढ़ियों पर पहुँचा ही दिया।

1995 में भाजपा-शिवसेना के गठबन्धन ने महाराष्ट्र में अपनी सरकार बनाई। पार्टी की विचारधारा मुख्यत: हिंदुत्व व मराठी राष्ट्रवाद की है। बाल ठाकरे के निधन के बाद पार्टी की कमान उद्धव ठाकरे के हाथों में है। शिवसेना की छात्र इकाई 'भारतीय विद्यार्थी सेना', युवा इकाई 'युवा सेना' और महिला इकाई 'शिवसेना महिला अघाड़ी' है।

वर्तमान समय में शिवसेना के लोकसभा में 11, राज्यसभा में 4 और महाराष्ट्र विधानसभा में 44 सदस्य हैं। शिवसेना की पहचान देश में एक कट्टर हिंदू राष्ट्रवादी दल की है। पिछले कुछ दशकों से मुंबई महानगरपालिका पर शिवसेना ही काबिज़ है। पार्टी सदस्यों ने कई बार महाराष्ट्र राज्य सरकार में भागीदारी की।
शिवसेना ने पहला चुनाव 1971 में लड़ा था लेकिन उसे सफलता नहीं मिली। 1989 के लोकसभा चुनाव में पहली बार शिवसेना का सांसद चुना गया। महाराष्ट्र विधानसभा का चुनाव शिवसेना ने पहली बार 1990 में लड़ा जिसमें उसके 52 विधायक चुनकर आए।

पार्टी के पास 16वीं लोकसभा में 18 सांसद और राज्यसभा में तीन सांसद हैं। शिवसेना के दो नेता मनोहर जोशी और नारायण राणे महाराष्ट्र के मुख्यमंत्री रह चुके हैं। हालांकि नारायण राणे अब शिवसेना से अलग हो चुके हैं। मुंबई महानगर पालिका (बीएमसी) पर भी लंबे समय से शिवसेना का कब्जा है।

पार्टी ने भाजपा के साथ 1989 में गठबंधन किया जो कि आज तक जारी है। 2014 का विधानसभा चुनाव दोनों दलों ने अलग होकर लड़ा था। उसके बाद से ही दोनों के रिश्ते अच्छे नहीं चल रहे हैं। रिश्तों में खटास के चलते 2019 के लोकसभा चुनाव में गठबंधन को लेकर अभी असमंजस बना हुआ है। वैचारिक समानता के चलते भाजपा-शिवसेना का सबसे पुराना गठबंधन है।
प्रमुख नेता
उद्धव ठाकरे (जन्मः 27 जुलाई 1960), भारतीय राज्य महाराष्ट्र की जाति विशेषकेन्द्रित क्षेत्रीय पार्टी शिवसेना के संस्थापक बाला साहेब ठाकरे का पुत्र और शिवसेना का वर्तमान कार्यकारी अध्यक्ष है। उद्धव ठाकरे को यह भूमिका उसके पिता ने सन २००४ में सौंपी थी।
युवा सेना शिव सेना की युवा शाखा है, जिसके प्रमुख आदित्य ठाकरे है। युवा सेना की स्थापना 2011 में किया गयी है। महाराष्ट्र में युवा सेना को आगे बढाकर आदित्य ठाकरे ने शिव सेना के मध्यप्रदेश में कार्य कर रहे कुशाग्र शर्मा को 2019 में युवाओ कि आवाज बुलंद करने के लिए मध्यप्रदेश का कार्य दिया है।

महाराष्ट्र नवनिर्माण सेना
महाराष्ट्र नवनिर्माण सेना (मनसे) भारत के महाराष्ट्र की एक क्षेत्रीय पार्टी है। अपने चाचा बाल ठाकरे की पार्टी शिव सेना से अलग होकर 9 मार्च 2006 में राज ठाकरे ने महाराष्ट्र नवनिर्माण सेना की स्थापना की। उनके अलग होने की वजह थी बाल ठाकरे द्वारा अपने बेटे उद्धव ठाकरे को तरज़ीह देना, जबकि पार्टी में राज अधिक लोकप्रिय थे।

हालांकि मनसे, शिवसेना से निकला हुआ समूह है, परन्तु मनसे भी 'मराठी' और 'भूमिपुत्र' विचारधारा पर आधारित है। मनसे को विधान सभा में 13 सीटें मिलीं। पार्टी अध्यक्ष राज ठाकरे खुद को एक भारतीय राष्ट्रवादी (न कि क्षेत्रीय) समझते हैं। पार्टी, धर्मनिरपेक्षता को भी अपना एक मूल सिद्धांत मानती है। अपनी स्थापना से अब तक मनसे के प्रतिनिधि 4 नगर निगमों में चुने गए हैं।

इनमें पुणे नगर निगम में 8, नासिक ननि में 12, बृहन्मुंबई ननि में 7 और ठाणे ननि में 3 सदस्य निर्वाचित हुए हैं। मनसे ने 2009 के महाराष्ट्र विधानसभा चुनाव में 13 विधानसभा सीटें जीतीं। इनमें मुंबई में 6, ठाणे में 2, नासिक में 3, पुणे में 1, कन्नड़ (औरंगाबाद) में 1 सीट पार्टी के नाम रही। 24 से अधिक स्थानों पर मनसे दुसरे स्थान पर रही।
यह पार्टी, शिव सेना नेता बाल ठाकरे के भतीजे, राज ठाकरे द्वारा स्थापित की गई थी। राज ठाकरे ने जनवरी 2006 में अपने चाचा की पार्टी से इस्तीफा दे दिया और एक नई राजनीतिक पार्टी शुरू करने की अपने आकांक्षा कि घोषणा की। शिवसेना से अलग होने का कारण उन्होंने पार्टी को "छोटे बाबूओं" द्वारा चलाए जाने और परिणामस्वरूप पार्टी का "अपनी पूर्व गरिमा खो देना" बताया। इसके अलावा श्री ठाकरे का स्पष्ट उद्देश्य, राज्य के विकास सम्बंधित विषयों के लिए राजनीतिक जागरूकता का निर्माण और उन्हें राष्ट्रीय राजनीति में एक केंद्र स्थान देना था। उनके इस एजन्डा को राज्य के युवा वर्ग से भारी समर्थन और सहानुभूति मिल रही है।
पार्टी निर्माण के समय, राज ठाकरे ने कहा कि वह अपने चाचा, “जो (उनके) परामर्शक थे, हैं और हमेशा रहेंगे", के साथ युद्धक स्थिति नहीं रखेंगे.
हालांकि मनसे, सेना से निकला हुआ समूह है, परन्तु अब भी वह पार्टी की मराठी और "भूमिपुत्र" विचारधारा पर आधारित है। शिवाजी पार्क में पार्टी का अनावरण करते समाए एक सभा में उन्होंने कहा कि सभी यह देखने को बेचैन हैं कि हिंदुत्व का क्या होगा। अनावरण के समाए, उन्होंने यह भी कहा, "मैं विस्तार से "भूमि पुत्र" (Sons of soil) और मराठी, महाराष्ट्र के विकास के लिए अपना एजेंडा और 19 मार्च कि सार्वजनिक बैठक में पार्टी झंडे के रंगों के महत्व जैसे मुद्दों पर पार्टी के रुख पर प्रकाश डालूँगा. मनसे को विधान सभा में 13 सीटें मिलीं. राज का जन्मदिन महाराष्ट्र के "भूमि पुत्र" दिवस के रूप में मनाया जाता है और राज इस उपाधि पर गर्व महसूस करते हैं। राज ठाकरे खुद को एक भारतीय राष्ट्रवादी (न की सिर्फ एक क्षेत्रीय) समझते हैं और दावा करते हैं कि कांग्रेस दोगली है।पार्टी, धर्मनिरपेक्षता को भी अपना एक मूल सिद्धांत मानती है।
प्रमुख नेता
राज श्रीकांत ठाकरे (जन्म 14 जून 1968) महाराष्ट्र नवनिर्माण सेना के स्थापक अध्यक्ष हैं, जो भारत के महाराष्ट्र राज्य की एक क्षेत्रीय पार्टी है। वे शिवसेना के पूर्व प्रमुख बाल ठाकरे के भतीजे और शिवसेना के वर्त्तमान कार्यकारी अध्यक्ष उद्धव ठाकरे के चचेरे भाई हैं।
14 जून 1968 को राज ठाकरे का जन्म एक मराठी कायस्थ परिवार में को पिता श्रीकांत केशव ठाकरे और माता कुंदा ठाकरे के यहां हुआ था और इनका नाम स्वरराज ठाकरे रखा गया था। श्रीकांत ठाकरे शिवसेना प्रमुख बालासाहेब के छोटे भाई और राज की माता कुंदा ठाकरे बालासाहेब ठाकरे की पत्नी मीना ठाकरे की छोटी बहन हैं। राज ठाकरे के पिता श्रीकांत एक संगीतकार, कार्टूनिस्ट और उर्दू भाषा की शेरो शायरी में निपुण थे। उन्होंने कुछ मराठी फिल्में भी बनाई थी। राज की पत्नी शर्मिला, प्रसिद्ध मराठी रंगमंच/फिल्म अभिनेता, निर्माता और निर्देशक मोहन वाघ की बेटी हैं। उनका एक बेटा अमित ठाकरे और एक बेटी उर्वशी ठाकरे है।
राज ठाकरे की स्कूली शिक्षा बाल मोहन विद्या मंदिर स्कूल में हुई जो उनके घर शिवाजी पार्क के नजदीक मध्य मुंबई के उपनगर दादर में था और बाद में स्नातक एक प्रतिष्ठित कालेज सर जे जे कॉलेज ऑफ आर्ट से किया था। अपने पिता और चाचा की तरह राज एक प्रतिभाशाली चित्रकार और कार्टूनिस्ट भी है। उन्होंने वॉल्ट डिज्नी स्टूडियो के लिए काम करने की इच्छा व्यक्त की थी। जब राज ठाकरे से पूछा गया कि वे राजनीति में न होते तो क्या करते तो उन्होंने कहा "कॉलेज के दिनों में, मैं वॉल्ट डिज्नी स्टूडियो के साथ काम करना चाहता था। राजनीति में प्रवेश से पहले मैं कार्टून भी बनाता था। फिल्म बनाने का भी एक जुनून रहा है। मैं यही सब कर रहा होता। राज अपने चचेरे भाई उद्धव ठाकरे की तरह एक उत्सुक फोटोग्राफर भी हैं। राज ने अपने चाचा पर 'केशव बाल ठाकरे' शीर्षक से एक फोटो-जीवनी भी प्रकाशित की।
कभी शिवसेना के भावी नेता के रूप में देखे जानेवाले ठाकरे ने महाराष्ट्र में बाल ठाकरे की शिवसेना पार्टी के साथ अपना राजनीतिक जीवन शुरू कर दिया। 'कथित तौर पर बाल ठाकरे के बेटे उद्धव ठाकरे द्वारा दरकिनार किये जाने पर 9 मार्च 2006 को राज ठाकरे ने महाराष्ट्र नवनिर्माण सेना (एम एन एस) का गठन किया। शिवसैनिकों (शिवसेना के सदस्य), जिन्होंने राज के चचेरे भाई उद्धव ठाकरे (बाल ठाकरे के बेटे) के खिलाफ उनके नेतृत्व का समर्थन किया था, एम एन एस में शामिल हो गए। पार्टी ने स्थानीय मराठी भाषी (मराठी मानुष) के हित में एक छद्म विचारधारा को स्थापित किया। इसकी स्थापना के बाद से पार्टी द्वारा महाराष्ट्र में उत्तर भारतीयों पर राजनीतिक और शारीरिक तौर पर हमले किये गए। राज ने खुले तौर पर पर्यावरण के समर्थन में पुणे के विभिन्न पहाड़ी क्षेत्रों में नए शहरी विकास कार्यक्रमों की आलोचना की। 2003 में राज ने पूरे महाराष्ट्र में 76 लाख पेड़ लगाने की एक परियोजना शुरू की, लेकिन इसे कभी नहीं पूरा किया गया। 2009 में हुए चुनाव में उनकी पार्टी ने शिवसेना के बहुत बड़े मराठी वोटों को निगल लिया, इससे कांग्रेस - एन सी पी गठबंधन सत्ता में आई।
महाराष्ट्र में औद्योगिक और ग्रामीण विकास के लिए, 14 जून 1996 को राज ठाकरे ने आधिकारिक तौर पर शिव उद्योग सेना का गठन किया और इसके लिए कार्यकारी समिति भी नियुक्ति की। उन्होंने मराठी युवकों को "स्वरोजगार" के लिए कर्ज भी दिए। इसी वर्ष उन्होंने भारत में पहली बार मुंबई के अंधेरी स्पोर्ट्स कॉम्प्लेक्स में माइकल जैक्सन संगीत कार्यक्रम का आयोजन किया। संगीत समारोह का उद्देश्य संगठन के लिए धन जुटाना था।

महाराष्ट्र की राजनीति
महाराष्ट्र भारत के पश्चिमी क्षेत्र में एक राज्य है और क्षेत्रफल के हिसाब से भारत का तीसरा सबसे बड़ा राज्य है। इसकी 112 मिलियन निवासी हैं और इसकी राजधानी, मुंबई की आबादी लगभग 18 मिलियन है। नागपुर महाराष्ट्र की दूसरी या सर्दियों की राजधानी है। [१] राज्य में सरकार संसदीय प्रणाली पर आयोजित की जाती है।

राज्य सरकार
महाराष्ट्र सरकार संसदीय सरकार के एक ढांचे के भीतर संचालित होती है, जिसमें महाराष्ट्र विधान सभा और महाराष्ट्र विधान परिषद एक द्विसदनीय विधायिका होती है। विधान सभा (विधान सभा) निचला कक्ष है और इसमें 288 सदस्य होते हैं, जो पाँच वर्ष के लिए चुने जाते हैं। अनुसूचित जातियों और अनुसूचित जनजातियों और अन्य के लिए क्रमशः 25 और 29 सीटें आरक्षित हैं।
विधान परिषद (विधान परिषद) ऊपरी सदन है और 78 सदस्यों का एक स्थायी निकाय है। महाराष्ट्र सरकार का नेतृत्व मुख्यमंत्री द्वारा किया जाता है, जिसे पार्टी द्वारा चुना जाता है या विधान सभा में अधिकांश सदस्यों के साथ गठबंधन किया जाता है। मुख्यमंत्री, मंत्रिपरिषद के साथ, विधायी एजेंडा चलाता है और अधिकांश कार्यकारी शक्तियों का प्रयोग करता है। [३] हालांकि, राज्य का संवैधानिक और औपचारिक प्रमुख राज्यपाल है, जिसे पांच साल के लिए नियुक्त किया जाता है|

राज्य सरकार की संरचना
कार्यकारी: राज्य कार्यकारिणी में राज्यपाल और मुख्य मंत्री अपनी मंत्रिमंडल परिषद के साथ शामिल हैं। प्रत्येक राज्य के राज्यपाल को पाँच साल की अवधि के लिए राष्ट्रपति द्वारा नियुक्त किया जाता है। राज्य संचालन की शक्ति राज्यपाल में निहित है लेकिन राज्य की उचित कार्यवाही के लिए वास्तविक शक्तियां मुख्यमंत्री और मंत्रिपरिषद में निहित हैं।

न्यायपालिका: पूरे राज्य में राज्य के उच्च न्यायालयों का क्षेत्राधिकार है। राज्यों में, न्यायिक स्थापना मुख्य न्यायाधीश की अध्यक्षता में होती है। वह राज्य की पूरी न्यायिक व्यवस्था को नियंत्रित करता है, जो आपराधिक, नागरिक और मुकदमेबाजी के अन्य सभी प्रकार से संबंधित है। हालांकि, राज्य उच्च न्यायालयों को भारत के सर्वोच्च न्यायालय को रिपोर्ट करना होता है, जो उच्च न्यायालय के निष्कर्ष और फैसले को रद्द कर सकते हैं।

विधान मंडल: प्रत्येक राज्य में एक विधानसभा होती है। इसमें राज्यपाल और एक सदन या दोनों सदन होते हैं, जैसा मामला हो। सात राज्यों में, राज्य सरकार की विधायिका द्विमासिक है। ये राज्य बिहार, आंध्र प्रदेश, तेलंगाना, जम्मू और कश्मीर, कर्नाटक, महाराष्ट्र और उत्तर प्रदेश हैं। इन राज्यों में दो सदन हैं जिन्हें विधान परिषद और विधान सभा के रूप में जाना जाता है। बाकी राज्यों में एक साथ केवल एक सभा है जिसे विधायी विधानसभा के रूप में जाना जाता है। राज्य विधानसभा या राज्य विधानसभाओं का नेतृत्व मुख्यमंत्रियों द्वारा किया जाता है।


भारतीय संसद में महाराष्ट्र
महाराष्ट्र भारतीय संसद के दोनों कक्षों के लिए सदस्यों का चुनाव करता है। भारत के निचले सदन, लोकसभा के प्रतिनिधि, वयस्क सार्वभौमिक मताधिकार, और अपने-अपने निर्वाचन क्षेत्रों का प्रतिनिधित्व करने के लिए एक पहले-अतीत की व्यवस्था द्वारा चुने जाते हैं। वे पाँच वर्षों तक या जब तक राष्ट्रपति की सलाह पर राष्ट्रपति द्वारा निकाय भंग नहीं किया जाता है, तब तक वे अपनी सीट पर रहते हैं। ऊपरी सदन, राज्य सभा के प्रतिनिधि, अप्रत्यक्ष रूप से विधान द्वारा चुने जाते हैं सभा के सदस्य। महाराष्ट्र लोकसभा के कुल निर्वाचित सदस्यों में से 48 सदस्यों और राज्यसभा के 233 निर्वाचित सदस्यों में से 19 सदस्यों का चुनाव करता है।
भारत की राजनीतिक व्यवस्था को, या सरकार जिस प्रकार बनती और चलती है, उसे संसदीय लोकतंत्र कहा जाता है।

संसद भवन
ग्राम-पंचायतें हमारे जन-जीवन का अभिन्न अंग रही है। पुराने समय में गाँवो की पंचायत चुनाव से गठित की जाती थी। उसे न्याय और व्यवस्था, दोनों ही क्षेत्रों में खूब अधिकार मिले हुए थे। पंचायतों के सदस्यों का राजदरबार में बड़ा आदर होता था। यही पंचायतें भूमि का बंटवारा करती थीं। कर वसूल करती थीं। गाँव की ओर से सरकार कर का हिस्सा देती थीं। कहीं कहीं कई ग्राम-पंचायतों के ऊपर एक बड़ी पंचायत भी होती थी। यह उन पर निगरानी और नियंत्रण रखती थी। कुछ पुराने शिलालेख यह भी बताते हैं कि ग्राम-पंचायतों के सदस्य किस प्रकार चुने जाते थे। सदस्य बनने के लिए जरूरी गुणों और चुनावों में महिलाओं की भागीदारी के नियम भी इस पर लिखे थे। अच्छा आचरण न करने पर अथवा राजकीय धन का ठीक ठीक हिसाब न कर पाने पर कोई भी सदस्य पद से हटाया जा सकता था। पदों पर किसी भी सदस्य का कोई निकट-संबंधी नियुक्त नहीं किया जा सकता था।
मध्य युग में आकर संसद सभा और समिति जैसी संस्थाएं गायब हो गईं। ऊपर के स्तर पर लोकतंत्रात्मक संस्थाओं का विकास रूक गया। सैकड़ों वर्षों तक हम आपसी लड़ाइयों में उलझे रहे। विदेशियों के आक्रमण पर आक्रमण होते रहे। सेनाएं हारती-जीतती रहीं। शासक बदलते रहे। हम विदेशी शासन की गुलामी में भी जकड़े रहे। सिंध से असम तक और कश्मीर से कन्याकुमारी तक, पंचायत संस्थाएं बराबर चलती रहीं। ये प्रादेशिक जनपद परिषद् नगर परिषद, पौर सभा, ग्राम सभा, ग्राम संघ जैसे अलग नामों से पुकारी जाती रहीं। सच में ये पंचायतें ही गांवों की ‘संसद’ थीं।
सन 1883 के चार्टर अधिनियम में पहली बार एक विधान परिषद के बीज दिखाई पड़े। 1853 के अंतिम चार्टर अधिनियम के द्वारा विधायी पार्षद शब्दों का प्रयोग किया गया। यह नयी कौंसिल शिकायतों की जांच करने वाली और उन्हें दूर करने का प्रयत्न करने वाली सभा जैसा रूप धारण करने लगी।
1857 की आजादी के लिए पहली लड़ाई के बाद 1861 का भारतीय कौंसिल अधिनियम बना। इस अधिनियम को ‘भारतीय विधानमंडल का प्रमुख घोषणापत्र’ कहा गया। जिसके द्वारा ‘भारत में विधायी अधिकारों के अंतरण की प्रणाली’ का उदघाटन हुआ। इस अधिनियम द्वारा केंद्रीय एवं प्रांतीय स्तरों पर विधान बनाने की व्यवस्था में महत्वपूर्ण परिवर्तन किए गए। अंग्रेजी राज के भारत में जमने के बाद पहली बार विधायी निकायों में गैर-सरकारी लोगों के रखने की बात को माना गया।
1860 और 1870 के दशकों से ही भारतीयों में राजनीतिक चेतना पनपने लगी थी। 1870 के अंत में 1880 के दशक के शुरू में भारतीय जनमानस राजनीतिक रूप से काफी जागरूक हो चुका था। 1885 में इस राजनीतिक चेतना ने करवट बदली। भारतीय राजनीतिक और राजनीति में सक्रिय बुद्धिजीवी, राष्ट्रीय हितों के लिए राष्ट्रीय स्तर पर संघर्ष करने के लिए एक संगठन की जरूरत महसूस किए। इसी कड़ी में ए॰ओ॰ह्यूम ने भारतीय राष्ट्रीय कांग्रेस की स्थापना 1885 में की ताकि कौंसिल में सुधार कर सके। ब्रिटिश संसद ने ‘विधान परिषदों में भारत की जनता को वास्तव में प्रतिनिधित्व देने’ के लिए इंडियन कौंसिल्ज़ अधिनियम 1892 को स्वीकार किया। 1919 में सुधार अधिनियम और उसके अधीन कई नियम बनाए गए। जिनके कारण केंद्र में, भारतीय विधान परिषद के स्थान पर द्विसदनीय विधानमंडल बनाया गया। जिसमें एक थी राज्य परिषद और दूसरा थी विधान सभा। प्रत्येक सदन में अधिकांश सदस्यों का चुनाव होता था। पहली विधान सभा वर्ष 1921 में गठित हुई थी। उसके कुल 145 सदस्य थे। 104 निर्वाचित, 26 सरकारी सदस्य और 15 मनोनीत गैर-सरकारी सदस्य।
1923 में, देशबंधु चितरंजन दास और पंडित मोतीलाल नेहरू ने स्वराज पार्टी बनाई। वे सोचते थे कि ‘शत्रु के कैंप’ में घुसकर व्यवस्था को तोड़ने के लिए परिषदों में स्थान बनाया जाए। इसके लिए चुनाव में भाग लिया गया। स्वराज पार्टी को 1923 के चुनावों में बहुत सफलता मिली। स्वराज पार्टी ने 145 स्थानों में से 45 स्थान जीते। पार्टी केंद्रीय विधानमंडल में थी।
केंद्रीय विधान सभा के नए चुनाव में कांग्रेस 1942 के ‘भारत छोड़ो’ प्रस्ताव को लेकर लड़ा। चुनावों में कांग्रेस को 102 में से 56 सीटें मिलीं। कांग्रेस विधायक दल के नेता शरत चन्द्र बोस थे। भारतीय स्वतंत्रता अधिनियम 1947 के अधीन कुछ परिवर्तन हुए। 1935 के अधिनियम के वे उपबंध काम के नहीं रह गए जिनके तहत गवर्नर-जनरल या गवर्नर अपने विवेकाधिकार के अनुसार अथवा अपने व्यक्तिगत विचार के अनुसार कार्य कर सकता था।
भारतीय स्वतंत्रता अधिनियम, 1947 में भारत की संविधान सभाको पूर्ण प्रभुसत्ता संपन्न निकाय घोषित किया गया। 14-15 अगस्त 1947 की मध्य रात्रि को उस सभा ने देश का शासन चलाने की पूर्ण शक्तियां ग्रहण कर लीं। अधिनियम की धारा 8 के द्वारा संविधान सभा को पूर्ण विधायी शक्ति प्राप्त हो गई। किंतु साथ ही यह अनुभव किया गया कि संविधान सभा के संविधान-निर्माण के कार्य तथा विधानमंडल के रूप में इसके साधारण कार्य में भेद बनाए रखना जरूरी होगा।
संविधान सभा (विधायी) की एक अलग निकाय के रूप में पहली बैठक 17 नवम्बर 1947 को हुई। इसके अध्यक्ष सभा के प्रधान डॉ॰ राजेन्द्र प्रसाद थे। संविधान अध्यक्ष पद के लिए केवल श्री जी.वी. मावलंकर का एक ही नाम प्राप्त हुआ था। इसलिए उन्हें विधिवत चुना हुआ घोषित किया गया। 14 नवम्बर 1948 को संविधान का प्रारूप संविधान सभा में प्रारूप समिति के सभापति बी॰आर॰ अम्बेडकर ने पेश किया। प्रस्ताव के पक्ष में बहुमत था। 26 जनवरी 1950 को स्वतंत्र भारत के गणराज्य का संविधान लागू हो गया। इसके कारण आधुनिक संस्थागत ढांचे और उसकी अन्य सब शाखा-प्रशाखाओं सहित पूर्ण संसदीय प्रणाली स्थापित हो गई। संविधान सभा भारत की अस्थायी संसद बन गई। वयस्क मताधिकार के आधार पर पहले आम चुनावों के बाद नए संविधान के उपबंधों के अनुसार संसद का गठन होने तक इसी प्रकार कार्य करती रही।
नए संविधान के तहत पहले आम चुनाव वर्ष 1951-52 में हुए। पहली चुनी हुई संसद जिसके दो सदन थे, राज्यसभा और लोकसभा मई, 1952 में बनी; दूसरी लोक सभा मई 1957 में बनी; तीसरी अप्रैल 1962 में; चौथी मार्च 1967 में; पांचवी माच 1971 में; 6 मार्च 1977 में; सातवीं जनवरी 1980 में; 8 जनवरी 1985 में; नवीं दिसंबर 1989 में, दसवीं जून 1991 और ग्यारहवीं 1996 में बनी। 1952 में पहली बार गठित राज्यसभा एक निरंतर रहने वाला, स्थायी सदन है। जिसका कभी विघटन नहीं होता। हर दो वर्ष इसके एक-तिहाई सदस्य अवकाश ग्रहण करते हैं।
राज्यसभा
जैसा कि इसके नाम से पता चलता है, राज्यसभा राज्यों की परिषद है। यह अप्रत्यक्ष रीति से लोगों का प्रतिनिधित्व करती है। राज्यसभा के सदस्य का चुनाव राज्य विधान सभाओं के चुने हुए विधायक करते हैं। प्रत्येक राज्य के प्रतिनिधियों की संख्या ज्यादातर उसकी जनसंख्या पर निर्भर करती है। इस प्रकार,छत्तीसगढ़ के राज्यसभा में 5 सदस्य हैं, उत्तर प्रदेश के राज्यसभा में 31 सदस्य हैं। मणिपुर, मिजोरम, सिक्किम, त्रिपुरा आदि छोटे राज्यों के केवल एक एक सदस्य हैं। राज्यसभा में 250 तक सदस्य हो सकते हैं। इनमें राष्ट्रपति द्वारा मनोनीत 12 सदस्य तथा 238 राज्यों और संघ-राज्य क्षेत्रों द्वारा चुने सदस्य होते हैं। समय राज्यसभा के 245 सदस्य हैं। इनमें से 233 सदस्य निर्वाचित और 12 राष्ट्रपति द्वारा मनोनीत है । राज्यसभा के प्रत्येक सदस्य की कार्यावधि छह वर्ष है। उपराष्ट्रपति, संसद के दोनों सदनों के सदस्यों द्वारा निर्वाचित किया जाता है। वह राज्यसभा का पदेन सभापति होता है। उपसभापति पद के लिए राज्यसभा के सदस्यों द्वारा अपने में से किसी सदस्य को चुना जाता है।

लोकसभा
लोक सभा के सदस्यों का चुनाव जनता द्वारा सीधे वोट डालकर किया जाता है। 18 साल और उससे अधिक आयु का हर एक भारतीय नागरिक मतदान करने का हकदार होगा। लोक सभा के अधिकतम 530 सदस्य राज्यों से चुनाव क्षेत्रों की प्रत्यक्ष रीति से चुने जाएंगे। अधिकतम 20 सदस्य संघ राज्य क्षेत्रों का प्रतिनिधित्व करेंगे। इसके अतिरिक्त, राष्ट्रपति आंग्ल-भारतीय समुदाय का प्रतिनिधित्व करने के लिए दो से अनधिक सदस्य मनोनीत कर सकता है। इस प्रकार सदन की अधिकतम सदस्य संख्या 552 हो, ऐसी संविधान में परिकल्पना की गई है। लोक सभा में अनुसूचित जातियों तथा अनुसूचित जनजातियों के लिए जनसंख्या-अनुपात के आधार पर स्थान आरक्षित है। आरंभ में यह आरक्षण दस वर्ष के लिए था। नवीनतम संशोधन के अंतर्गत अब यह पचास वर्ष के लिए अर्थात सन २००० तक के लिए हैं। भारत में सदन की कार्यावधि पाँच वर्षों की है। पाँच वर्षों की अवधि समाप्त हो जाने पर सदन खुद भंग हो जाता है। कुछ परिस्थतियों में संसद को पूर्ण कार्यावधि समाप्त होने से पहले ही भंग किया जा सकता है। आपातकाल की स्थति में संसद लोक सभा की कार्यावधि बढ़ा सकती है। यह एक बार में एक वर्ष से अधिक नहीं हो सकती।
संसद के दोनों सदनों को, कुछ मामलों को छोड़कर सभी क्षेत्रों में समान शक्तियां एवं दर्जा प्राप्त है। कोई भी गैर-वित्तीय विधेयक अधिनियम बनने से पहले दोनों में से प्रत्येक सदन द्वारा पास किया जाना आवश्यक है। राष्ट्रपति पर महाभियोग चलाने, उपराष्ट्रपति को हटाने, संविधान में संशोधन करने और उच्चतम न्यायालय एवं उच्च न्यायालयों के न्यायाधीशों को हटाने जैसे महत्वपूर्ण मामलों में राज्यसभा को लोक सभा के समान शक्तियां प्राप्त है। राष्ट्रपति के अध्यादेशों, आपात की उदघोषणा और किसी राज्य में संवैधानिक व्यवस्था के विफल हो जाने की उदघोषणा और किसी राज्य में संवैधानिक व्यवस्था के विफल हो जाने की उदघोषणा को संसद के दोनों सदनों के समक्ष रखना अनिवार्य है। किसी धन विधेयक और संविधान संशोधन विधेयक को छोड़कर अन्य किसी भी विधेयक पर दोनों सदनों के बीच असहमति को दोनों सदनों द्वारा संयुक्त बैठक में दूर किया जाता है। इस बैठक में मामले बहुमत द्वारा तय किए जाते हैं। दोनों सदनों की ऐसी बैठक का पीठासीन अधिकारी लोकसभा का अध्यक्ष होता है।


संसद और सरकार
भारत में प्रधानमंत्री और मंत्री दोनों सदनों में से किसी भी एक का सदस्य हो सकते हैं। किसी ऐसे व्यक्ति को भी प्रधानमंत्री या मंत्री नियुक्त किया जा सकता है जो संसद के किसी भी सदन का सदस्य न हो, परंतु उसे छह मास के पश्चात पद छोड़ना पड़ता है, यदि इस बीच, वह दोनों में से किसी सदन के लिए निर्वाचित न हो जाए। मंत्रिपरिषद सामूहिक रूप से लोक सभा के प्रति उत्तरदायी है। अंत: उसके लिए यह जरूरी है कि लोक सभा का विश्वास खोते ही पद-त्याग कर दें।
संसदीय शासन का अर्थ होना चाहिए संसद द्वारा शासन। किंतु संसद स्वयं शासन नहीं करती और न ही कर सकती है। मंत्रिपरिषद के बारे में एक तरह से कहा जा सकता है कि यह संसद की महान कार्यपालिका समिति होती है। जिसे मूल निकाय की ओर से शासन करने का उत्तरदायित्व सौंपा जाता है। संसद का कार्य विधान बनाना, मंत्रणा देना, आलोचना करना और लोगों की शिकायतों को व्यक्त करना है। कार्यपालिका का कार्य शासन करना है, यद्यपि वह संसद की ओर से ही शासन करती है।
संसद में प्रश्न पूछना
सरकार अपनी प्रत्येक भूल चूक के लिए संसद के प्रति और संसद के द्वारा लोगों के प्रति उत्तरदायी होती है। सदन के सदस्य इस अधिकार का प्रयोग, अन्य बातों के साथ साथ, संसदीय प्रश्नों के माध्यम से करते हैं। संसद सदस्यों को लोक महत्व के मामलों पर सरकार के मंत्रियों से जानकारी प्राप्त करने के लिए पूछने का अधिकार होता है। जानकारी प्राप्त करना प्रत्येक गैर-सरकारी सदस्य का संसदीय अधिकार है। संसद सदस्य के लिए लोगों के प्रतिनिधि के रूप में यह आवश्यक होता है कि उसे अपनी जिम्मेदारियों के पालन के लिए सरकार के क्रियाकलापों के बारे में जानकारी हो। प्रश्न पूछने का मूल उद्देश्य लोक महत्व के किसी मामले पर जानकारी प्राप्त करना और तथ्य जानना है।
दोनों सदनों में प्रत्येक बैठक के प्रारंभ में एक घंटे तक प्रश्न किए जाते हैं। और उनके उत्तर दिए जाते हैं। इसे ‘प्रश्नकाल’ कहा जाता है। इसके अतिरिक्त, खोजी और अनुपूरक प्रश्न पूछने से मंत्रियों का भी परीक्षण होता है कि वे अपने विभागों के कार्यकरण को कितना समझते हैं।
प्रश्नकाल संसद की कार्यवाहियों का सबसे अधिक दिलचस्प अंग है। लोगों के लिए समाचार पत्रों के लिए और स्वयं सदस्यों के लिए कोई अन्य कार्य इतनी दिलचस्पी पैदा नहीं करता जितनी कि प्रश्नकाल पैदा करता है। इस काल के दौरान सदन का वातावरण अनिश्चित होता है। कभी अचानक तनाव का बवंडर उठ खड़ा होता है तो कभी कहकहे लगने लगते हैं। कभी कभी किसी प्रश्न पर होने वाले कटु तर्क-वितर्क से उत्तेजना पैदा होती है। ऐसी हालत सदस्यों या मंत्रियों की हाजिर-जवाबी और विनोदप्रियता से दूर हो जाती है।
यही कारण है कि प्रश्नकाल के दौरान न केवल सदन कक्ष बल्कि दर्शक एवं प्रेस गैलरियां भी सदा लगभग भरी रहती हैं।
कुछ प्रश्नों का मौखिक उत्तर दिया जाता है। इन्हें तारांकित प्रश्न कहा जाता है। अतारांकित प्रश्नों का लिखित उत्तर दिया जाता है।
यह बात निश्चित रूप से कही जा सकती है कि सदस्य प्रश्न पूछने के अधिकार का प्रयोग करने में भारी रूचि दिखाते रहे हैं। चूंकि प्रश्नों की प्रक्रिया अपेक्षतः सरल और आसान है। अत: यह संसदीय प्रक्रिया के अन्य उपायों की तुलना में संसद सदस्यों में अधिकाधिक प्रिय होती जा रही है।

शून्यकाल (जीरो आवर)
संसद के दोनों सदनों में प्रश्नकाल के ठीक बाद का समय आमतौर पर ‘शून्यकाल’ अथवा जीरो आवर के नाम से जाना जाने लगा है। यह एक से अधिक अर्थों में शून्यकाल होता है। 12 बजे दोपहर का समय न तो मध्याह्न पूर्व का समय होता है और न ही मध्याह्न पश्चात का समय। ‘शून्यकाल’ 12 बजे प्रारंभ होने के कारण इस नाम से जाना जाता है इसे ‘आवर’ भी कहा गया क्योंकि पहले ‘शून्यकाल’ पूरे घंटे तक चलता था, अर्थात 1 बजे दिन में सदन का दिन के भोजन के लिए अवकाश होने तक।
यह कोई नहीं कह सकता कि इस काल के दौरान कौन-सा मामला उठ खड़ा हो या सरकार पर किस तरह का आक्रमण कर दिया जाए। नियमों में ‘शून्यकाल’ का कहीं भी कोई उल्लेख नहीं है। प्रश्नकाल के समाप्त होते ही सदस्यगण ऐसे मामले उठाने के लिए खड़े हो जाते हैं जिनके बारे में वे महसूस करते हैं कि कार्यवाही करने में देरी नहीं की जा सकती। हालाँकि इस प्रकार मामले उठाने के लिए नियमों में कोई उपबंध नहीं है। ऐसा प्रतीत होता है कि इस प्रथा के पीछे यही विचार रहा है कि ऐसे नियम जो राष्ट्रीय महत्व के मामले या लोगों की गंभीर शिकायतों संबंधी मामले सदन में तुरंत उठाए जाने में सदस्यों के लिए बाधक होते हैं, वे निरर्थक हैं।
नियमों की दृष्टि से तथाकथित ‘शून्यकाल’ एक अनियमितता है। मामले चूंकि बिना अनुमति के या बिना पूर्व सूचना के उठाए जाते हैं अतः इससे सदन का बहुमूल्य समय व्यर्थ जाता है। इससे सदन के विधायी, वित्तीय और अन्य नियमित कार्य का अतिक्रमण होता है। अब तो शून्यकाल में उठाये जाने वाले कुछ मामलों की पहले से दी गई सूचना के आधार पर, अध्यक्ष की अनुमति से, एक सूची भी बनने लगी है।

संसद में जनहित के मामले
संसद के दोनों सदनों के नियमों में लोक महत्व के मामले बिना देरी के और कई प्रकार से उठाने की व्यवस्था है। जो विभिन्न प्रक्रियाएं प्रत्येक सदस्य को उपलब्ध रहती हैं वे इस प्रकार हैं:
स्थगन प्रस्ताव
इसके द्वारा लोक सभा के नियमित काम-काज को रोककर तत्काल महत्वूपर्ण मामले पर चर्चा कराई जा सकती है।
ध्यानाकर्षण
इसके द्वारा कोई भी सदस्य सरकार का ध्यान तत्काल महत्व के मामले की और दिला सकता है। मंत्री को उस मामले में बयान देना होता है। ध्यानाकर्षण करने वाले प्रत्येक सदस्य को एक प्रश्न पूछने का अधिकार होता है।
आपातकालीन चर्चाएं
इनके द्वारा तत्काल महत्व के प्रश्नों पर एक घंटे की चर्चा की जा सकती है। हालाँकि इस पर मतदान नहीं होता।
विशेष उल्लेख
हमारे निर्वाचित प्रतिनिधि किस तरह ऐसे मामले उठाने का प्रयास करते हैं जिनका नियमों एवं विनियमों की व्याख्या से कोई संबंध नहीं होता। लेकिन ये मामले उस समय उन्हें और उनके निर्वाचन क्षेत्र के लोगों को उत्तेजित कर रहे होते हैं। जो मामले व्यवस्था के प्रश्न नहीं होते या जो प्रश्नों, अल्प-सूचना प्रश्नों, ध्यानाकर्षण प्रस्तावों आदि से संबंधित नियमों के अधीन नहीं उठाए जा सकते, वे इसके अधीन उठाए जाते हैं।
प्रस्ताव (मोशन)
सदन लोक महत्व के विभिन्न मामलों पर अनेक फैसले करता है और अपनी राय व्यक्त करता है। कोई भी सदस्य एक प्रस्ताव के रूप में कोई सुझाव सदन के समक्ष रख सकता है। जिसमें उसकी राय या इच्छा दी गई हो। यदि सदन उसे स्वीकार कर लेता है तो वह समूचे सदन की राय या इच्छा बन जाती है। अंत: मोटे तौर पर ‘प्रस्ताव’ सदन का फैसला जानने के लिए सदन के सामने लाया जाता है।
प्रस्ताव वास्तव में संसदीय कार्यवाही का आधार होते हैं। लोक महत्व का कोई भी मामला किसी प्रस्ताव का विषय हो सकता है। प्रस्ताव भिन्न भिन्न सदस्यों द्वारा भिन्न भिन्न प्रयोजनों से पेश किए जा सकते हैं। प्रस्ताव मंत्रियों द्वारा पेश किए जा सकते हैं और गैर-सरकारी सदस्यों द्वारा भी। गैर-सरकारी सदस्यों द्वारा पेश किए जाने वाले प्रस्तावों का उद्देश्य सामान्यतः किसी मामले पर सरकार की राय या विचार जानना होता है।
संकल्प
संकल्प भी एक प्रक्रियागत उपाय है यह आम लोगों के हित के किसी मामले पर सदन में चर्चा उठाने के लिए सदस्यों और मंत्रियों को उपलब्ध है। सामान्य रूप के प्रस्तावों के समान संकल्प, राय या सिफारिश की घोषणा के रूप में हो सकता है। या किसी ऐसे अन्य रूप में हो सकता है जैसा कि अध्यक्ष उचित समझे।


अविश्वास प्रस्ताव
मंत्रिपरिषद तब तक पदासीन रहती है जब तक उसे लोक सभा का विश्वास प्राप्त हो। लोक सभा द्वारा मंत्रिपरिषद में अविश्वास व्यक्त करते ही सरकार को संवैधानिक रूप से पद छोड़ना होता है। नियमों में इस आशय का एक प्रस्ताव पेश करने का उपबंध है जिसे ‘अविश्वास प्रस्ताव’ कहा जाता है। राज्यसभा को अविश्वास प्रस्ताव पर विचार करने की शक्ति प्राप्त नहीं है।
निंदा प्रस्ताव
निंदा प्रस्ताव अविश्वास के प्रस्ताव से भिन्न होता है। अविश्वास के प्रस्ताव में उन कारणों का उल्लेख नहीं होता जिन पर वह आधारित हो। परंतु निंदा प्रस्ताव में ऐसे कारणों या आरोपों का उल्लेख करना आवश्यक होता है। यह प्रस्ताव कतिपय नीतियों और कार्यों के लिए सरकार की निंदा करने के इरादे से पेश किया जाता है। निंदा प्रस्ताव मंत्रिपरिषद के विरूद्ध या किसी एक मंत्री के विरूद्ध या कुछ मंत्रियों के विरूद्ध पेश किया जाता है। उसमें किसी मंत्री या मंत्रियों की विफलता पर सदन द्वारा खेद, रोष या आश्चर्य प्रकट किया जाता है।
संसद में बजट
सरकार को शासन, सुरक्षा और जन कल्याण के बहुत से काम करने होते हैं। इन सबके लिए बहुत साधन चाहिए। ये आएं कहाँ से? सरकार जनता से कर वसूलती है। जरूरत पड़ने पर कर्जे भी लेती है। क्योंकि हम संसदीय व्यवस्था में रहते हैं, सरकार के लिए यह जरूरी है कि कोई भी कर लगाने या कोई भी खर्चा करने से पहले वह संसद की मंजूरी ले। इस मंजूरी को लेने के लिए ही हर वर्ष सरकार एक बजट यानी पूरे साल की आमदनी और खर्चे का लेखा जोखा संसद में पेश करती है।
रेल बजट और सामान्य बजट अलग अलग पेश किए जाते हैं। सामान्य बजट प्रायः फरवरी के अंतिम कार्य दिवस पर लाया जाता है। रेल बजट उससे कुछ दिन पहले आ जाता है। वित्तीय वर्ष इस समय प्रत्येक साल की पहली अप्रैल से आरंभ होता है। बजट में इस आशय का प्रस्ताव होता है कि आने वाले साल के दौरान किस मद पर कितना धन खर्च किया जाना है। उसमें कितना धन किस तरीके से आएगा या कहाँ से जुटाया जाएगा। बजट के आगामी वर्ष के लिए अनुदान दिए जाते हैं। सरकार को अपनी वित्तीय और आर्थिक नीतियों तथा कार्यक्रमों और उनकी व्याख्या करने का अवसर मिलता है। साथ ही, संसद को उन पर विचार करने और उनकी आलोचना करने का भी अवसर मिलता है।
बजट पास करने की प्रक्रिया में संसद के दोनों सदनों में गंभीर एवं पूर्ण चर्चा होती है। यह बजट पेश किए जाने के कुछ दिन बाद होती है। चर्चा सामान्य वाद विवाद से आरंभ होती है। यह संसद के दोनों सदनों में तीन या चार दिन तक चलती है। प्रथा यह है कि इस अवस्था में सदस्य सरकार की राजकोषीय और आर्थिक नीतियों के सामान्य पहलुओं पर ही विचार करते हैं। कर लगाने तथा खर्च के ब्यौरे में नहीं जाते। इस प्रकार सामान्य वाद विवाद से प्रत्येक सदन को अपने विचार व्यक्त करने का अवसर मिलता है। सरकार को भी आभास हो जाता है कि किसी प्रस्ताव विशेष के प्रति बाद की अवस्थाओं में क्या प्रतिक्रिया होगी। यह ध्यान देने की बात है कि राज्यसभा को सामान्य चर्चा के अलावा बजट से कोई सरोकार नहीं होता। मांगों पर मतदान केवल लोक सभा में होता है। दूसरी अवस्था अनुदानों की मांगों पर चर्चा और मतदान की है। सामान्यतः प्रत्येक मंत्रालय के लिए प्रस्तावित अनुदानों के लिए अलग मांगे रखी जाती हैं। इन ‘मांगो’ का संबंध बजट के व्यय वाले भाग से होता है। इनका स्वरूप कार्यपालिका द्वारा लोक सभा के लिए किए गए निवेदन का है कि मांगी गई राशि को खर्च करने का अधिकार दिया जाए।
मांगो पर चर्चा रूचिपूर्ण होती है। चर्चा के दौरान मंत्रालय की नीतियों और क्रियाकलापों की बारीकी से छानबीन की जाती है। अनुदानों की मांगों के मूल प्रस्ताव के सहायक प्रस्ताव पेश करके सदस्य ऐसा कर सकते हैं। इन सहायक प्रस्तावों को संसदीय भाषा में ‘कटौती प्रस्ताव’ कहा जाता है।
लेखानुदान
बजट पास करने की प्रक्रिया बजट पेश किए जाने से इस पर चर्चा करने और अनुदानों की मांगे स्वीकृत करने और विनियोग तथा वित्त विधेयकों के पास होने तक सामान्यतः चालू वित्तीय वर्ष के आरंभ होने के बाद तक चलती रहती है। जब तक संसद, मांगें स्वीकृत नहीं कर लेती तब तक के लिए यह आवश्यक है कि देश का प्रशासन चलाने के लिए सरकार के पास पर्याप्त धन उपलब्ध हो। इसलिए ‘लेखानुदान’ के लिए विशेष उपबंध किया गया है। जिसके द्वारा लोकसभा को शक्ति दी गई है कि वह बजट की प्रक्रिया पूरी होने तक किसी वित्तीय वर्ष के एक भाग के लिए पेशगी अनुदान दे सकती है।
कानून निर्माण प्रक्रिया
कानून बनाना संसद का प्रमुख काम माना जाता है। इसके लिए पहल अधिकांशतः कार्यपालिका द्वारा की जाती है। सरकार विधायी प्रस्ताव पेश करती है। उस पर चर्चा तथा वाद विवाद के पश्चात संसद उस पर अनुमोदन की अपनी मुहर लगाती है।
सभी कानूनी प्रस्ताव विधेयक के रूप में संसद में पेश किए जाते हैं। विधेयक विधायी प्रस्ताव का मसौदा होता है। विधेयक संसद के किसी एक सदन में सरकार द्वारा या किसी गैर-सरकारी सदस्य द्वारा पेश किया जा सकता है। इस प्रकार मोटे तौर पर, विधेयक दो प्रकार के होते हैं: (क) सरकारी विधेयक और (ख) गैर-सरकारी सदस्यों के विधेयक। विधि का रूप लेने वाले अधिकांश विधेयक सरकारी विधेयक होते हैं। वैसे तो गैर सरकारी सदस्यों के बहुत कम विधेयक विधि का रूप लेते हैं। फिर भी उनके द्वारा यह बात सरकार और लोगों के ध्यान में लाई जाती है कि मौजूदा कानून में संशोधन करने या कोई आवश्यक विधान बनाने की आवश्यकता है।
विधेयक का मसौदा उस विषय से संबंधित सरकार के मंत्रालय में विधि मंत्रालय की सहायता से तैयार किया जाता है। मंत्रिमंडल के अनुमोदन के बाद इसे संसद के सामने लाया जाता है। संबंधित मंत्री द्वारा उसे संसद के दोनों सदनों में से किसी भी सदन में पेश किया जा सकता है। केवल धन विधेयक के मामले में यह पाबंदी है कि वह राज्यसभा में पेश नहीं किया जा सकता।
अधिनियम का रूप लेने से पूर्व विधेयक को संसद में विभिन्न अवस्थाओं से गुजरना पड़ता है। प्रत्येक विधेयक के प्रत्येक सदन में तीन वचन होते हैं। अर्थात पहला वाचन, दूसरा वाचन और तीसरा वाचन।
विधेयक ‘पेश करना,’ विधेयक का पहला वाचन है। प्रथा के अनुसार इस अवस्था में चर्चा नहीं की जाती है। विधेयक का दूसरा वाचन सबसे अधिक विस्तृत एवं महत्वपूर्ण अवस्था है क्योंकि इसी अवस्था में इसकी विस्तृत एवं बारीकी से जांच की जाती है। जब विधेयक के सभी खंडो पर और अनुसूचियों पर, यदि कोई हों, सदन विचार कर उन्हें स्वीकृत कर लेता है। तब मंत्री यह प्रस्ताव कर सकता है कि विधेयक को पास किया जाए। यह तीसरा वाचन कहलाता है। जिस सदन में विधेयक पेश किया गया हो उसमें पास किए जाने के बाद उसे सहमति के लिए दूसरे सदन में भेजा जाता है। वहाँ विधेयक फिर इन तीनों अवस्थाओं में से गुजरता है।
किसी विधेयक पर दोनों के बीच असहमति के कारण गतिरोध होने पर एक असाधारण स्थिति उत्पन्न हो जाती है। जिसका समाधान दोनों सदनों की संयुक्त बैठक में होता है। जब दोनों सदनों द्वारा कोई विधेयक अलग अलग या संयुक्त बैठक में पास कर दिया जाता है तो उसे राष्ट्रपति के पास भेजा जाता है। यदि राष्ट्रपति अनुमति प्रदान कर देता है तो अनुमति की तिथि से विधेयक अधिनियम बन जाता है।
संशोधन के द्वारा संविधान के किसी भी अनुच्छेद में बदलाव लाया जा सकता है। किंतु उच्चतम न्यायालय के निर्णय के अनुसार संविधान के मूल ढांचे या मूल तत्वों को नष्ट या न्यून करने वाला कोई परिवर्तन नहीं किया जा सकता।
संसदीय विशेषाधिकार
संसदीय विशेषाधिकार वे विशिष्ट अधिकार हैं जो संसद के दोनों सदनों को, उसके सदस्यों को और समितियों को प्राप्त है। विशेषाधिकार इस दृष्टि से दिए जाते हैं कि संसद के दोनों सदन, उसकी समितियां और सदस्य स्वतंत्र रूप से काम कर सकें। उनकी गरिमा बनी रहे, परंतु इसका यह अर्थ नहीं है कि कानून की नजरों में साधारण नागरिकों के मुकाबले में विशेषाधिकार प्राप्त सदस्यों की स्थिति भिन्न है। जहाँ तक विधियों के लागू होने का संबंध है, सदस्य लोगों के प्रतिनिधि होने के साथ साथ साधारण नागरिक भी होते हैं। मूल विधि यह है कि संसद सदस्यों सहित सभी नागरिक कानून की नजरों में बराबर माने जाने चाहिए। जो दायित्व अन्य नागरिकों के हों, वही उनके भी होते हैं और शायद सदस्य होने के नाते कुछ अधिक होते हैं।
संसदों का सबसे महत्वपूर्ण विशेषाधिकार है सदन और उसकी समितियों में पूरी स्वतंत्रता के साथ अपने विचार रखने की छूट। संसद के किसी सदस्य द्वारा कही गई किसी बात या दिए गए किसी मत के संबंध में उसके विरूद्ध किसी न्यायालय में कोई कार्यवाही नहीं की जा सकती। संसदीय विशेषाधिकारों की सूचियां तैयार की जा सकती हैं। वास्तव में ये तैयार भी की गईं हैं परंतु ऐसी कोई भी सूची पूरी नहीं है। थोड़े में कह सकते हैं कि कोई भी वह काम जो सदन के, उसकी समितियों के या उसके सदस्यों के काम में किसी प्रकार की बाधा डाले वह संसदीय विशेषाधिकार का हनन करता है। उदाहरण के लिए, कोई सदस्य न केवल उस समय गिरफ्तार नहीं किया जा सकता जबकि उस सदन का, जिसका कि वह सदस्य हो, अधिवेशन चल रहा हो या जबकि उस संसदीय समिति की, जिसका वह सदस्य हो, बैठक चल रही हो, या जबकि दोनों सदनों की संयुक्त बैठक चल रही हो, या जबकि दोनों सदनों की संयुक्त बैठक चल रही हो। संसद के अधिवेशन के प्रारंभ से 40 दिन पहले और उसकी समाप्ति से 40 दिन बाद या जबकि वह सदन को आ रहा हो या सदन के बाहर जा रहा हो, तब भी उसे गिरफ्तार नहीं किया जा सकता।
संसद के परिसरों के भीतर, अध्यक्ष/सभापति की अनुमति के बिना, दीवानी या आपराधिक कोई कानूनी ‘समन’ नहीं दिए जा सकते हैं। अध्यक्ष/सभापति की अनुमति के बिना संसद भवन के अंदर किसी को भी गिरफ्तार नहीं किया जा सकता है। क्योंकि संसद के परिसरों में केवल संसद के सदन के या अध्यक्ष/सभापति के आदेशों का पालन होता है। यहाँ अन्य किसी सरकारी प्राधिकारी के या स्थानीय प्रशासन के आदेश का पालन नहीं होता।
संसद का प्रत्येक सदन अपने विशेषाधिकार का स्वयं ही रक्षक होता है। विशेषाधिकार भंग करने या सदन की अवमानना करने वाले को भर्त्सना करके या ताड़ना करके या निर्धारित अवधि के लिए कारावास द्वारा दंडित कर सकता है। स्वयं अपने सदस्यों के मामले में सदन अन्य दो प्रकार के दंड दे सकता है, अर्थात सदन की सेवा से निलंबित करना और निकाल देना, किसी सदस्य को एक निर्धारित अवधि के लिए सदन की सेवा से निलंबित किया जा सकता है। किसी अति गंभीर मामले में सदन से निकाला जा सकता है।
सदन अपराधियों को ऐसी अवधि के लिए कारावास का दंड दे सकता है जो साधारणतः सदन के अधिवेशन की अवधि से अधिक नहीं होती। जैसे ही सदन का सत्रावसान होता है, बंदी को मुक्त कर दिया जाता है। दर्शकों द्वारा गैलरी में नारे लगाकर और/अथवा इश्तिहार फेंककर सदन की अवमानना करने के कारण, दोनों सदनों ने, समय समय पर, अपराधियों को सदन के उस दिन स्थगित होने तक कारावास का दंड दिया है।
सदन का दांडिक क्षेत्र अपने सदनों तक और उनके सामने किए गए अपराधों तक ही सीमित न होकर सदन की सभी अवमाननाओं पर लागू होता है। चाहे अवमानना सदस्यों द्वारा की गई हो या ऐसे व्यक्तियों द्वारा जो सदस्य न हों। इससे भी कोई अंतर नहीं पड़ता कि अपराध सदन के भीतर किया गया है या उसके परिसर से बाहर। सदन का विशेषाधिकार भंग करने या उसकी अवमानना करने के कारण व्यक्तियों को दंड देने की सदन की यह शक्ति संसदीय विशेषाधिकार की नींव है। सदन की ऐसी पंरपरा भी रही है कि सदन का विशेषाधिकार भंग करने या सदन की अवमानना करने के दोषी व्यक्तियों द्वारा स्पष्ट रूप से और बिना किसी शर्त के दिल से व्यक्त किया गया खेद सदन द्वारा स्वीकार कर लिया जाता है। ऐसे में साधारणतः सदन अपनी गरिमा को देखते हुए ऐसे मामलों पर आगे कार्यवाही न करने का फैसला करता है।
सदस्यों के वेतन एवं भत्ते
दोनों सदनों के सदस्य ऐसे वेतन और भत्ते, जिन्हें संसद समय समय पर, विधि द्वारा तय करे, पाने के हकदार है।
संसद ने संसद सदस्य (वेतन, भत्ते और पेंशन) अधिनियम के अधीन सदस्यों को पेंशन दिए जाने की स्वीकृति दी है। चार वर्ष के सेवाकाल वाले प्रत्येक सदस्य तो एक हजार चार सौ रूपये प्रति मास की पेंशन दी जाती है। इसके अतिरिक्त पाँच वर्ष के बाद की सेवा के प्रत्येक वर्ष के लिए 250 रूपये और दिए जाते हैं।
प्रत्येक सदस्य 1500 रूपये प्रतिमास का वेतन तथा ऐसे स्थान पर, जहाँ संसद के किसी सदन का अधिवेशन या समिति की बैठक हो, ड्यूटी पर निवास के दौरान 200 रूपये प्रतिदिन का भत्ता प्राप्त करने का हकदार है। मासिक वेतन तथा दैनिक भत्ते के अलावा प्रत्येक सदस्य 3000 रूपये मासिक का निर्वाचन क्षेत्र भत्ता और 1000 रूपये प्रतिमास की दर से कार्यालय व्यय प्राप्त करने का हकदार है।
यात्रा संबंधी सुविधाएं : प्रत्येक सदस्य निम्नलिखित यात्रा –भत्ते पाने का हकदार है:
(क) रेल द्वारा यात्रा के लिए: एक प्रथम श्रेणी के तथा एक द्वितीय श्रेणी के किराए के बराबर रकम
(ख) विमान द्वारा यात्रा के लिए: प्रत्येक ऐसी यात्रा के लिए विमान किराए के सवा गुना के बराबर रकम
(ग) सड़क द्वारा यात्रा के लिए: पाँच रूपये प्रति किलोमीटर तथा स्टीमर द्वारा यात्रा के लिए उच्चतम श्रेणी के किराए के अतिरिक्त उसका 3/5 भाग।
इसके अलावा, प्रत्येक सदस्य को प्रतिवर्ष देश के अंदर कहीं भी अपनी पत्नी/अपने पति या सहचर के साथ 28 एक तरफा विमान यात्राएं करने की छूट होती है। प्रत्येक सदस्य को देश के अंदर कहीं भी, कितनी भी बार, वातानुकूलित श्रेणी में यात्रा के लिए स्वयं तथा सहचर के लिए एक रेलवे पास भी मिलता है। पत्नी/पति के लिए एक अलग से पास भी मिल सकता है।
टेलीफोन : प्रत्येक सदस्य निशुल्क टेलीफोन-एक दिल्ली में तथा दूसरा अपने निवास स्थान पर लगवानें का हकदार है। इसके अलावा, उसे प्रतिवर्ष निशुल्क 50,000 स्थानीय काल करने की छूट होती है।
वास सुविधा तथा वाहन : प्रत्येक सदस्य को दिल्ली में मकान दिया जाता है। फ्लैटों के लिए कोई शुल्क नहीं है। जबकि बंगलों के लिए नाममात्र लाईसेंस शुल्क लगाया जाता है। कतिपय सीमाओं में बिजली तथा पानी निःशुल्क होते हैं।
प्रत्येक सदस्य को उसके कार्यकाल के दौरान वाहन खरीदने के लिए अग्रिम-राशि दी जाती है।
अन्य सुविधाएँ : सदस्यों को जो अन्य सुविधाएं प्रदान की जाती हैं उनमें आशुलिपिक तथा टंकण पूल, आयकर में राहत, कैंटीन, जलपान और खानपान, क्लब, कामन रूम, बैंक, डाकघर, रेलवे तथा हवाई बुकिंग तथा आरक्षण, बस परिवहन, एल पी जी सेवा, विदेशी मुद्रा का कोटा, लॉकर, सुपर बाजार आदि शामिल है। संसद परिसर में एकमात्र सदस्यों के लिए एक सुसज्जित प्राथमिक चिकित्सा अस्पताल भी है।

स्थानीय सरकार
राज्य के नीचे सरकार के तीन और स्तर हैं: जिले (जिला परिषद), तालुका (उप-मंडल), और ग्राम पंचायत (ग्राम परिषद)। 73 वें संवैधानिक संशोधन अधिनियम ने महिलाओं, अनुसूचित जातियों और अनुसूचित जनजातियों के लिए स्थानीय सरकार में प्रतिनिधित्व को निर्धारित किया है। शहरों और कस्बों की अपनी अलग सरकारें हैं। महाराष्ट्र में 36 जिले हैं, जिन्हें आम तौर पर छह प्रभागों में बांटा गया है, हालांकि कोई विभाजन-स्तर की सरकारें। राज्य में जिला और स्थानीय स्तर पर शक्तिशाली नियोजन निकायों की एक लंबी परंपरा है। ग्रामीण क्षेत्रों में स्थानीय स्वशासन संस्थाएँ 34 जिला परिषद, 355 तालुका पंचायत समितियाँ, और 27,993 ग्राम पंचायतें हैं। राज्य में शहरी क्षेत्र 26 नगर निगमों, 222 नगर परिषदों, चार नगर पंचायतों और सात छावनी बोर्डों द्वारा शासित हैं। प्रत्येक जिले में प्रशासन का नेतृत्व एक जिला कलेक्टर द्वारा किया जाता है, जो भारतीय प्रशासनिक सेवा से संबंधित है और महाराष्ट्र सरकार की सेवाओं से संबंधित कई अधिकारियों द्वारा सहायता प्रदान की जाती है।
पुलिस उपायुक्त, भारतीय पुलिस सेवा से संबंधित अधिकारी और महाराष्ट्र पुलिस सेवा के अधिकारियों द्वारा सहायता प्राप्त, प्रत्येक जिले में संबंधित मुद्दों को संभालने के अलावा, कानून और व्यवस्था बनाए रखता है। उप वन संरक्षक, भारतीय वन सेवा से संबंधित एक अधिकारी, महाराष्ट्र वन सेवा और महाराष्ट्र वन अधीनस्थ सेवा के अधिकारियों द्वारा सहायता प्राप्त जिले के जंगलों, पर्यावरण और वन्य जीवन का प्रबंधन करता है। जिलों में अनुभागीय विकास को प्रत्येक विकास विभाग के जिला प्रमुख द्वारा देखा जाता है, जैसे कि लोक निर्माण, स्वास्थ्य, शिक्षा, कृषि और पशुपालन।
नगरपालिकाएं
नगर निकायों का भारत में लम्‍बा इतिहास है। ऐसे प्रथम नगर निगम की स्‍थापना 1688 में भूतपूर्व मद्रास प्रेसीडेंसी नगर में की गई थी। और तब इसी प्रकार के निगमों द्वारा तब बाम्‍बे और कलकता में 1726 में अपनाया गया। भारत के संविधान में संसद और राज्‍य विधायिकों में प्रजातंत्र की सुरक्षा सुनिश्चित करने के लिए विस्‍तृत व्‍यापक प्रावधान किया गया है। तथापि, संविधान द्वारा शहरी क्षेत्र में स्‍वशासन की स्‍पष्‍ट सांवधैनिक बाध्‍यता नहीं की गई है। जबकि राज्‍य की नीतियों के नीति निर्देशक तत्‍व का आशय ग्राम पंचायतों के संदर्भ में है, राज्‍य सूची की 5 प्रविष्टि में उस्‍पष्‍टता को छोड़कर नगर‍पालिकाओं के लिए विशिष्‍ट संदर्भ नहीं है जो स्‍थानीय स्‍वशासन के विषय को राज्‍यों की जिम्‍मेदारी निर्दिष्‍ट करता है।
शहरी स्‍थानीय निकायों के लिए समान ढांचा प्रदान करने के लिए और स्‍वशासन के प्रभावशील प्रजातांत्रिक यूनिटों के रूप में निकायों के कार्यों को सुदृढ़ बनाने में सहायता देने के लिए संसद में 1992 में नगरपालिकाओं के संबंध में संविधान (74वां संशोधन) अधिनियम, 1992 अधिनियमित किया है। अधिनियम पर राष्‍ट्रपति की सहमति 20 अप्रैल 1993 को प्राप्‍त हुई। भारत सरकार ने 1 जून, 1993 जिस तारीख से उक्‍त अधिनियम लागू हुआ, को अधिसूचित किया। नगरपालिका संबंधी नया भाग IX - क को अन्‍य चीजों के अतिरिक्‍त तीन प्रकार की नगर पालिकाओं को व्‍यवस्‍था करने के लिए संविधान में शामिल किया गया है, अर्थात् ग्रामीण क्षेत्र से शहरी क्षेत्र में मार्गस्‍थ के लिए नगर पंचायतें, छोटे आकार के शहरी क्षेत्रों के लिए नगरपालिका परिषद और बड़े शहरी क्षेत्रों के लिए नगरपालिकाएं, नगरपलिकाओं की नियत अवधि, राज्‍य निर्वाचन आयोग की नियुक्ति, राज्‍य वित्‍त आयोग की नियुक्ति और मेट्रोपोलिटन एवं जिला योजना समितियों का गठन/राज्‍य/संघ राज्‍य क्षेत्रों ने अपना निर्वाचन आयोग गठित किया है। नगर निकायों का चुनाव झारखंड और पांडिचेरी को छोड़कर सभी राज्‍यों/संघ राज्‍य क्षेत्रों में पूरा किया जा चुका है।
पंचायतें
संविधान का अनुच्‍छेद 40, जो राज्‍य के नीति निदेशक तत्‍वों में से एक को प्रतिष्‍ठापित करता है यह निर्धारित करता है कि ग्राम पंचायत की व्‍यवस्‍था करने का और स्‍वशासन के यूनिटों के रूप में कार्य करने के लिए समर्थ बनाने हेतु यथा आवश्‍यक शक्ति एवं प्राधिकार प्रदान करने के लिए राज्‍य कदम उठाएंगे।
उपर्युक्‍त के आलोक में अन्‍य चीजों के अतिरिक्‍त गांवों या गांवों के समूह में ग्राम सभा की व्‍यवस्‍था करने के लिए ग्राम और अन्‍य स्‍तर या स्‍तरों पर पंचायतों का गठन, ग्राम और मध्‍यवर्ती स्‍तर पर यदि कोई हो के पंचायतों की सदस्‍यता के लिए अनुसूचित जाति और अनुसूचित जनजाति के लिए उनकी जनसंख्‍या के अनुपात में सीटों का आरक्षण और पंचायतों में प्रत्‍येक स्‍तर पर अध्‍यक्ष के पद के लिए आरक्षण; कम से कम एक तिहाई सीटों का आरक्षण महिलाओं के लिए, पंचायतों के लिए पांच वर्णों का कार्यकाल निर्धारित करना और किसी पंचायत की बरखास्‍तगी होने पर छह माह की अवधि के अंदर चुनाव कराने की व्‍यवस्‍था करने के लिए पंचायतों के संबंध में संविधान में नया भाग IX शामिल किया गया।
निर्वाचन आयोग
भारत में संसद और राज्‍य विधान मंडलों के निर्वाचन और राष्‍ट्रपति तथा उप राष्‍ट्रपति कार्यालय के निर्वाचन आयोजित करने तथा निर्वाचन सूचियां तैयार करने के पर्यवेक्षण, निर्देशन और नियंत्रण का कार्य निर्वाचन आयोग के सौंपा गया है। यह एक स्‍वतंत्र संवैधानिक प्राधिकरण है। वर्ष 1950 में अपने आरंभ से अक्‍तूबर 1989 त‍क आयोग ने मुख्‍य निर्वाचन आयुक्‍त सहित एक एकल सदस्‍य के रूप में कार्य किया। दिनांक 16 अक्‍तूबर 1989 को राष्‍ट्रपति ने नवम्‍बर-दिसम्‍बर 1989 में होने वाले लोक सभा चुनाव के पूर्व दो अन्‍य निर्वाचन आयुक्‍तों की नियुक्ति की। यद्यपि, कथित दो आयुक्‍तों को 1 जनवरी 1990 से कार्य भार संभालने से रोक दिया गया, जब निर्वाचन आयुक्‍त के ये दो पद समाप्‍त कर दिए गए। पुन:, 1 अक्‍तूबर 1993 को राष्‍ट्रपति महोदय ने दो अन्‍य निर्वाचन आयुक्‍तों की नियुक्ति की। इसके साथ, मुख्‍य निर्वाचन आयुक्‍त और अन्‍य निर्वाचन आयुक्‍तों (सेवा की शर्तें) अधिनियम, 1991 को यह प्रदान करने के लिए संशोधित किया गया कि मुख्‍य निर्वाचन आयुक्‍त और अन्‍य दो निर्वाचन में आयुक्‍तों को एक समान अधिकार प्राप्‍त हों और एक समान वेतन, भत्ते और अन्‍य पर्क्‍स प्राप्‍त हों, जो भारत के उच्‍चतम न्‍यायालय के न्‍यायधीश को प्राप्‍त होते हैं। इस अधिनियम में पुन: यह बताया गया है कि मुख्‍य निर्वाचन आयुक्‍त और/या दो अन्‍य निर्वाचन आयुक्‍तों के बीच मतभेद होने पर इस मामले का निर्णय बहुमत से किया जाएगा। इस अधिनियम की वैधता की जानकारी (1993 में निर्वाचन आयोग के तौर पर नया नाम) (निर्वाचन आयुक्‍तों की सेवा शर्तें और व्‍यवसाय कार्य) अधिनियम, 1991 को उच्‍चतम न्‍यायालय में चुनौती दी गई। यद्यपि, पांच न्‍यायधीशों की संवैधानिक पीठ ने याचिका रद्द की और 14 जुलाई 1995 को एक सर्वसम्‍मत निर्णय द्वारा उपरोक्‍त कानून के प्रावधानों पर रोक लगा दी।
निर्वाचन आयोग की स्‍वतंत्रता और कार्यपालिका के हस्‍तक्षेप को सुरक्षा संविधान की धारा 324 (5) के तहत एक विशिष्‍ट प्रावधान द्वारा सुनिश्चित की गई है कि मुख्‍य निर्वाचन आयुक्‍त को उनके कार्यालय से इस प्रकार और उच्‍चतम न्‍यायालय के न्‍यायधीश के समान आधार के अलावा हटाया नहीं जाएगा और उनकी सेवा की शर्तें उनकी नियुक्ति के बाद उन्‍हें हानि पहुंचाने के लिए बदली नहीं जाएंगी। अन्‍य निर्वाचन आयुक्‍तों को मुख्‍य निर्वाचन आयुक्‍त की सिफारिश के बिना हटाया नहीं जा सकता है। मुख्‍य निर्वाचन आयुक्‍त और अन्‍य निर्वाचन आयुक्‍तों के कार्यालय का कार्यकाल कार्य भार संभालने की तिथि से 6 वर्ष अथवा उनके 65 वर्ष की आयु पर पहुंचने तक होता है, इनमें से जो भी पहले हो।
संशोधन
22 मार्च 2003 को संसद में निर्वाचन कानून (संशोधन) अधिनियम, 2003 को लागू किया और निर्वाचन आयोजन (संशोधन) नियम, 2003, जो 22 सितंबर 2003 से प्रभावी हुआ। अधिनियम और नियमों में इन संशोधनों द्वारा सशस्‍त्र बलों के सेवा मतदाताओं और उन बलों के सदस्‍यों को प्रॉक्‍सी के ज़रिए मतदान का अधिकार देता है, जिन पर सेना अधिनियम के प्रावधान लागू होते हैं। ये सेवा मतदाता, जो प्रॉक्‍सी के माध्‍यम से मत देने का विकल्‍प अपनाते हैं, उन्‍हें एक निर्धारित फॉर्मेट में एक प्रॉक्‍सी की नियुक्ति करनी होती है और निर्वाचन क्षेत्र के निर्वाचन अधिकारी को सूचित करे।
निर्वाचन और अन्‍य संबंधित कानून (संशोधन) अधिनियम, 2003 (2003 का 46) को 11 सितंबर 2003 को लागू किया गया था। इस संशोधन द्वारा प्रधान अधिनियम में नई धारा 29बी और 29सी शामिल की गईं, जिनमें बताया गया है कि आयकर अधिनियम, 1961 के तहत कर राहत के किसी दावे के लिए 20,000 रु. से अधिक किसी अंशदान की जानकारी निर्वाचन आयोग को दी जाएगी, जो किसी सरकारी कम्‍पनी के अलावा व्‍यक्ति या कम्‍पनी द्वारा राजनैतिक दलों को दिया जाता है। इस अधिनियम में भाग ए (धारा 78ए और 78बी) भी शामिल किया गया है जो निर्वाचन सूचियों की प्रतियों तथा मान्‍यताप्राप्‍त राजनैतिक दलों के प्रत्‍याशियों की सूची प्रदान करने के विषय में है। इस अधिनियम में प्रत्‍याशियों द्वारा किए जाने वाले चुनावी व्‍यय के रखरखाव की जानकारी दी गई है, जिसके द्वारा हवाई मार्ग से केवल उस राजनैतिक दल के कार्यक्रम को बढ़ावा देने के लिए किसी अन्‍य मार्ग से परिवहन पर एक राजनैतिक दल के ''नेताओं'' की निर्दिष्‍ट संख्‍या द्वारा किए गए व्‍यय को निर्वाचन के संबंध में प्रत्‍याशियों द्वारा किए गए व्‍यय के खाते में लिया जाएगा।
संसद ने 1 जनवरी 2004 को असीमन (संशोधन) अधिनियम, 2003 को लागू किया, जिसके द्वारा प्रधान अधिनियम की धारा 4 यह बताने के‍ लिए संशोधित की गई कि असीमन का कार्य 2001 जनगणना आंकड़ों के आधार पर किया जाएगा।
संसद ने 28 अगस्‍त 2003 का लोक प्रतिनिधित्‍व (संशोधन) अधिनियम, 2003 को लागू किया, जिसके माध्‍यम से खुली बैलट प्रणाली राज्‍यों की परिषद के निर्वाचनों में शामिल की गई। इस प्रणाली में एक निर्वाचक, जो एक राजनैतिक पार्टी का है, उसे उस राजनैतिक दल के अधिकृत प्रतिनिधि का अपना मतदान करने के बाद बैलट पेपर दिखाना होता है। एक राज्‍य विशेष से राज्‍यों की परिषद में निर्वाचन में भाग वाले एक प्रत्‍याशी की आवश्‍यकता, उस राज्‍य विशेष में एक निर्वाचक की होनी चाहिए, को भी निपटाया गया था।
निर्वाचन में सुधार
सी. डब्‍ल्‍यू. पी. 4912, (कुशरा भारत बनाम भारत संघ और अन्‍य) में दिल्‍ली उच्‍च न्‍यायालय ने निर्देश दिया कि सरकारी आवास, बिजली, पानी, टेलीफोन और परिवहन (हवाई जहाज़ और हेलीकॉप्‍टर सहित) विभाग में प्रत्‍याशी द्वारा देय धनराशि से संबंधित सूचना और प्रत्‍याशी द्वारा प्रस्‍तुत अन्‍य कोई देश राशि की जानकारी निर्वाचकों की सूचना हेतु स्‍थानीय वितरण वाले कम से कम दो समाचार पत्रों में आयोग के तहत निर्वाचन प्राधिकारियों द्वारा प्रकाशित की जाएगी। तदनुसार, प्रत्‍याशी की पृष्‍ठभूमि के विषय में आयोग द्वारा निर्वाचकों की सूचना के अधिकार से संबंधित 27 मार्च 2003 के आदेश में निर्धारित शपथपत्र फॉर्मेट में मद 3 (ए) (iii) को संशोधित किया और प्रत्‍याशी द्वारा प्रस्‍तुत इस सूचना को जिला निर्वाचन अधिकारियों को अनिवार्य निर्देश भी जारी किए गए, जैसा दिल्‍ली उच्‍च न्‍यायालय द्वारा निर्देश दिया गया है।

महाराष्ट्र के मुख्यमंत्रियों की सूची
महाराष्ट्र के मुख्यमंत्री, महाराष्ट्र, एक पश्चिमी भारतीय राज्य, के मुख्य कार्यकारी अधिकारी हैं। भारत के संविधान के अनुसार, राज्यपाल एक राज्य का न्यायपालक है, परन्तु वास्तविक कार्यकारी प्राधिकारी मुख्यमंत्री के होता है। महाराष्ट्र विधान सभा के चुनाव के बाद राज्य के गवर्नर आम तौर पर सरकार बनाने के लिए बहुमत सीट वाले पार्टी (या गठबंधन) को आमंत्रित करते है। राज्यपाल मुख्यमंत्री को नियुक्त करते है, जिनका मंत्रिमंडल सामूहिक रूप से विधानसभा के लिए जिम्मेदार है। यह देखते हुए कि उन्हें विधानसभा का विश्वास है, मुख्यमंत्री का कार्यकाल पांच साल के लिए होता है।
यशवंतराव चव्हाण महाराष्ट्र के पहले मुख्यमंत्री थे। वह भारतीय राष्ट्रीय कांग्रेस के थे, जैसा कि ज्यादातर कार्यालयधारक थे। ३१ अक्टूबर २०१४ से देवेन्द्र फड़नवीस वर्तमान विद्यमान हैं, जो कि भारतीय जनता पार्टी से सबसे पहले मुख्यमंत्री हैं।

यशवंतराव चव्हाण
यशवंतराव बलवंतराव चव्हाण (12 मार्च 1913 - 25 नवम्बर 1984) मुंबई राज्य के विभाजन के बाद महाराष्ट्र के पहले मुख्यमंत्री और भारत के पांचवें उप प्रधान मंत्री थे। वे एक मजबूत कांग्रेस नेता, स्वतंत्रता सेनानी, सहकारी नेता, सामाजिक कार्यकर्ता और लेखक थे। उन्हें आम लोगों के नेता के रूप में जाना जाता था। उन्होंने अपने भाषणों और लेखों में दृढ़ता से समाजवादी लोकतंत्र की वकालत की और महाराष्ट्र में किसानों की बेहतरी के लिए सहकारी समितियों को स्थापित करने में महत्वपूर्ण भूमिका निभाई थी।

मारोतराव कन्नमवार
मारोतराव कन्नमवार एक भारतीय राजनीतिज्ञ थे। वे २० नवंबर १९६२ से २४ नवंबर १९६३ तक महाराष्ट्र के दुसरे मुख्यमंत्री रहे थे और अपने कार्यकाल में ही उनकी मृत्यु हो गई।
चन्द्रपूर जिले के साओली विधानसभा निर्वाचन क्षेत्र से वे भारतीय राष्ट्रीय कांग्रेस के राजनीतिज्ञ थे। वह एक प्रभावशाली राजनीतिज्ञ थे और १९६२ के भारत-चीन युद्ध के दौरान उनकी प्रार्थना पर, चंद्रपुर जिले ने महाराष्ट्र में से मुम्बई के बाद अधिकतम सोना एकत्र किया।
पी. के. सावंत
पी. के. सावंत (उर्फ बालासाहेब सावंत) महाराष्ट्र राज्य से भारतीय राष्ट्रीय कांग्रेस के राजनीतिज्ञ थे। मुख्यमंत्री मारोतराव कन्नमवार की मृत्यु के बाद वे २५ नवंबर १९६३ से ४ दिसंबर १९६३ तक महाराष्ट्र के मुख्यमंत्री रहे और इस पद पे सबसे कम सेवाअवधि (१० दिन) के मंत्री बने।

वसंतराव नाईक
वसंतराव फुलसिंग नाईक (१ जुलाई १९१३ - १८ अगस्त १९७९) एक भारतीय राजनीतिज्ञ थे जो १९६३ से १९७५ तक महाराष्ट्र के मुख्यमंत्री बने रहे। मुख्यमंत्री मारोतराव कन्नमवार की मृत्यु के बाद पी. के. सावंतने दस दिनों तक यह पद संभाला। नाईक बाद में मुख्यमंत्री चुने गए और ५ दिसंबर १९६३ से २० फरवरी १९७५ तक का उनका कार्यकाल जुलाई 2017 के अनुसार का सबसे लम्बा रहा।

शंकरराव चव्हाण
शंकरराव भाऊराव चव्हाण (१४ जुलाई १९२० - २६ फरवरी २००४, एस॰ बी॰ चव्हाण) एक भारतीय राजनीतिज्ञ थे जो दो बार महाराष्ट्र के मुख्यमंत्री बने; २१ फरवरी १९७५ से १७ मई १९७७ तक और फिर से १२ मार्च १९८६ से २६ जून १९८८ तक। वे भारतीय राष्ट्रीय कांग्रेस के राजनीतिज्ञ थे। वे १९८७-१९८९ के दौरान भारत के केद्रीय वित्त मंत्री भी रहे।
वसंतदादा पाटील 
वसंतदादा पाटील (१३ नवंबर १९१७ - १ मार्च १९८९, वसंतराव पाटील) सांगली, महाराष्ट्र के एक भारतीय राजनीतिज्ञ थे। वह भारतीय राष्ट्रीय कांग्रेस के राजनीतिज्ञ थे। वह १७ मई १९७७ से १८ जुलाई १९७८ और फिर से २ फरवरी १९८३ से १ जून १९८५ तक महाराष्ट्र के मुख्यमंत्री थे।उन्होंने १९८५ से १९८७ तक राजस्थान के राज्यपाल के रूप में भी कार्य किया।

शरद पवार
शरद पवार भारत के केन्द्रीय मंत्रिमंडल में भुतपुर्वकृषि मंत्री हैं एवं महाराष्ट्र के प्रमुख नेताओं में से एक हैं। श्री पवार भारतीय क्रिकेट नियंत्रण बोर्ड के अध्यक्ष भी हैं।
प्रारंभिक जीवन और परिवार का इतिहास
एम. पवार एक ग्यारह बच्चों (सात बेटे और चार बेटियों) गोविंदराव पवार और Shardabai (nee, भोंसले) को जन्म की है। गोविंदराव बारामती किसानों की सहकारी (सहकारी Kharedi Vikri संघ) द्वारा नियोजित किया गया था उसकी माँ whilst Katewadi, बारामती से दस किलोमीटर की दूरी पर परिवार के खेत के बाद देखा. भाई बहन की सबसे अच्छी तरह से शिक्षित थे और या तो पेशेवरों थे या अपने स्वयं के व्यवसाय भागा. श्री पवार ने पुणे में BrihanMaharashtra के वाणिज्य (BMCC) कॉलेज में अध्ययन किया। वह एक औसत छात्र था, तथापि, छात्र राजनीति में सक्रिय. श्री पवार पहले राजनीतिक कार्य जब वह Pravaranagar में गोवा के स्वतंत्रता के लिए मार्च 1956 में एक विरोध प्रदर्शन का आयोजन किया था। [2] श्री पवार प्रतिभा शादी है (nee शिंदे). वे एक बेटी, सुप्रिया सदानंद सुले के लिए जो शादीशुदा है और अब राजनीति में सक्रिय है। श्री पवार के भतीजे अजीत पवार भी अपने ही अधिकार में एक प्रमुख राजनीतिज्ञ है। श्री पवार के छोटे भाई, प्रताप प्रभावशाली मराठी दैनिक सकाल रन
1990 तक शरद पवार बारामती से 1967 में पहली बार के लिए महाराष्ट्र विधानसभा में प्रवेश किया अविभाजित कांग्रेस पार्टी का प्रतिनिधित्व. यशवंतराव चव्हाण शरद पवार की राजनीतिक संरक्षक था। [3]. पवार ने कांग्रेस से दूर तोड़ विपक्ष जनता पार्टी के साथ गठबंधन सरकार 1978 में पहली बार के लिए एक समय था जब इंदिरा गांधी 1975 में अविश्वसनीय रूप से आपातकाल की उसे लागू करने के कारण अलोकप्रिय हो गया था पर महाराष्ट्र के मुख्यमंत्री बनने के फार्म. इस प्रोग्रेसिव डेमोक्रेटिक फ्रंट सरकार फरवरी, 1980 में केंद्र में इंदिरा गांधी के सत्ता में लौटने के बाद बर्खास्त कर दिया गया था। चुनाव कि बाद में, कांग्रेस पार्टी राज्य विधानसभा और ए.आर. में बहुमत जीता अंतुले, राज्य के मुख्यमंत्री के रूप में पदभार संभाल लिया है। पवार ने 1981 में कांग्रेस के प्रेसीडेंसी पदभार संभाल लिया है। पहली बार के लिए, वह बारामती संसदीय निर्वाचन क्षेत्र से 1984 में लोकसभा का चुनाव जीता. उन्होंने यह भी बारामती से मार्च 1985 के राज्य विधानसभा चुनाव जीता और थोड़ी देर के लिए राज्य की राजनीति में जारी पसंदीदा और लोकसभा से इस्तीफा दे दिया., इंडियन कांग्रेस (सोशलिस्ट) उनकी पार्टी राज्य विधानसभा में 288 के बाहर 54 सीटों जीता और वह विपक्ष के नेता बने. उनकी कांग्रेस के लिए लौटने उस समय शिवसेना के उदय के लिए एक कारण के रूप में उद्धृत किया गया है। जून 1988 में, भारत के प्रधानमंत्री और कांग्रेस अध्यक्ष राजीव गांधी को तो वित्त मंत्री और शरद पवार महाराष्ट्र के मुख्यमंत्री Shankarrao चव्हाण के रूप में प्रतिष्ठापित केंद्रीय मंत्रिमंडल में निर्णय लिया गया कि मुख्यमंत्री के रूप में चव्हाण की जगह चुना. शरद पवार ने राज्य की राजनीति है, जो राज्य में कांग्रेस पार्टी के प्रभुत्व के लिए एक संभावित चुनौती थी में शिवसेना के उदय की जाँच का कार्य किया था [प्रशस्ति पत्र की जरूरत]. 1989 के लोकसभा चुनाव में कांग्रेस पार्टी 48 के बाहर महाराष्ट्र में 28 सीटें जीती. फरवरी 1990 के राज्य विधानसभा चुनावों में शिवसेना और भारतीय जनता पार्टी के बीच गठबंधन कांग्रेस के लिए एक कड़ी चुनौती है। कांग्रेस राज्य विधानसभा में पूर्ण बहुमत से कम गिर गया, 288 के बाहर 141 सीटें जीतकर. शरद पवार के मुख्यमंत्री के रूप में में शपथ ली थी फिर से 12 स्वतंत्र एम के समर्थन के साथ 4 मार्च 1990 को विधायक.
1990 के दशक चुनाव अभियान के दौरान पूर्व प्रधानमंत्री राजीव गांधी की हत्या कर दी गई। मीडिया में रिपोर्ट है कि पवार का नाम पी.वी. के उन लोगों के साथ साथ प्रधानमंत्री के पद के लिए विचार किया जा रहा था थे नरसिंह राव और एनडी तिवारी [4] [5] [6] हालांकि कांग्रेस संसदीय दल के निर्वाचित पी.वी. अपने नेता के रूप में नरसिंह राव और वह प्रधानमंत्री के रूप में 21 जून 1991 को शपथ ली थी। राव पवार रक्षा मंत्री के रूप में प्रतिष्ठापित करना का फैसला किया। 26 जून 1991 पर, पवार कि पोर्टफोलियो के रूप में पदभार संभाल लिया है, मार्च 1993 तक जारी. महाराष्ट्र में पवार का उत्तराधिकारी के बाद, Sudhakarrao नाइक नीचे कदम रखा, राव पवार राज्य के मुख्यमंत्री के रूप में वापस भेज दिया. उन्होंने मुख्यमंत्री के रूप में अपने चौथे और सबसे विवादास्पद कार्यकाल के लिए शपथ दिलाई गई 6 मार्च 1993 को [प्रशस्ति पत्र की जरूरत]. लगभग तुरंत, मुंबई, भारत की वित्तीय राजधानी है और महाराष्ट्र राज्य की राजधानी में बम - विस्फोटों की श्रृंखला के साथ 12 मार्च 1993 को हिलाकर रख किया गया था|

अब्दुल रहमान अन्तुले
अब्दुल रहमान अन्तुले (९ फरवरी १९२९ - २ दिसंबर २०१४) महाराष्ट्र से एक भारतीय राजनीतिज्ञ थे जो भारतीय राष्ट्रीय कांग्रेस के साथ थे। वे ९ जून १९८० से १२ जनवरी १९८२ तक महाराष्ट्र के मुख्यमंत्री रहे। पर सीमेंट घोटाले के आरोपों के कारण उन्हें अपने पद से इस्तीफा देना पड़ा। अन्तुले की मुंबई में ब्रीच कैंडी अस्पताल में इलाज के दौरान २ दिसंबर २०१४ को किडनी की विफलता से मृत्यु हो गई।

बाबासाहेब भोसले
बाबासाहेब भोसले (१५ जनवरी १९२१ - ६ अक्टूबर २००७) एक भारतीय राजनीतिज्ञ और स्वतंत्रता सेनानी थे जिन्होंने २१ जनवरी १९८२ से १ फरवरी १९८३ तक महाराष्ट्र के मुख्यमंत्री के रूप में कार्य किया। वे भारतीय राष्ट्रीय कांग्रेस पार्टी से जुड़े थे।
भोसले का जन्म १५ जनवरी १९२१ को सातारा में हुआ था। वे अपने छात्र जीवन के दौरान भारतीय स्वतंत्रता संग्राम से जुड़े थे और १९४१-४२ में डेढ़ साल के लिए कैद में थे। उन्होंने १९५१ में कानून की उपाधि प्राप्त की और सातारा में दस साल के लिए वकालत की।
मुख्यमंत्री पद की छोटी अवधि में उन्होंने विभिन्न सुधारों को लागू किया; जैसे स्वतंत्रता सेनानियों की पेंशन योजना और मैट्रिक तक लड़की छात्रों को मुफ्त शिक्षा लागू की। ६ अक्टूबर २००७ को ८६ वर्ष की आयु में संक्षिप्त बीमारी के बाद उनकी मृत्यु हो गई।
वसंतदादा पाटील
वसंतदादा पाटील (१३ नवंबर १९१७ - १ मार्च १९८९, वसंतराव पाटील) सांगली, महाराष्ट्र के एक भारतीय राजनीतिज्ञ थे। वह भारतीय राष्ट्रीय कांग्रेस के राजनीतिज्ञ थे। वह १७ मई १९७७ से १८ जुलाई १९७८ और फिर से २ फरवरी १९८३ से १ जून १९८५ तक महाराष्ट्र के मुख्यमंत्री थे। उन्होंने १९८५ से १९८७ तक राजस्थान के राज्यपाल के रूप में भी कार्य किया।

शिवाजीराव पाटील निलंगेकर
शिवाजीराव पाटील निलंगेकर (जन्म ९ फ़रवरी १९३१) भारत के महाराष्ट्र राज्य के राजनीतिज्ञ हैं जो भारतीय राष्ट्रीय कांग्रेस पार्टी से जुडे हैं। वे ३ जून १९८५ से ६ मार्च १९८६ तक महाराष्ट्र के मुख्यमंत्री थे। उन्होंने अपनी शक्तियों का दुरुपयोग करके मेडिकल कॉलेज की परीक्षा में अपनी बेटी की अंक तालिका में छेड़खानी के आरोपों के बाद पद से इस्तीफा दे दिया।

शंकरराव चव्हाण
शंकरराव भाऊराव चव्हाण (१४ जुलाई १९२० - २६ फरवरी २००४, एस॰ बी॰ चव्हाण) एक भारतीय राजनीतिज्ञ थे जो दो बार महाराष्ट्र के मुख्यमंत्री बने; २१ फरवरी १९७५ से १७ मई १९७७ तक और फिर से १२ मार्च १९८६ से २६ जून १९८८ तक। वे भारतीय राष्ट्रीय कांग्रेस के राजनीतिज्ञ थे। वे १९८७-१९८९ के दौरान भारत के केद्रीय वित्त मंत्री भी रहे।
	सुधाकरराव नाईक	
सुधाकरराव नाईक (२१ अगस्त १९३४ - १० मई २००१) भारतीय राष्ट्रीय कांग्रेस पार्टी के एक भारतीय राजनीतिज्ञ थे। वे २५ जून १९९१ से २२ फरवरी १९९३ तक महाराष्ट्र के मुख्यमंत्री थे। शरद पवार, जो नाईक के पहले मुख्यमंत्री थे, अब केंद्रीय रक्षा मंत्री बन गए थे। पर १९९२-९३ के बम्बई दंगों कि बाद प्रधानमन्त्री नरसिंह राव ने पवार को वापीस मुख्यमंत्री बनाया। इन दंगों को संभालने में असफल होने के कारण, नाईक को उनके पद से इस्तीफा देना पड़ा।
नाईक ने ३० जुलाई १९९४ से १७ सितम्बर १९९५ तक हिमाचल प्रदेश के राज्यपाल के रूप में सेवा की।

मनोहर जोशी
मनोहर गजानन जोशी  (2 दिसम्बर 1937 में जन्म) महाराष्ट्र राज्य के भारतीय राजनेता हैं। वे राजनीतिक दल शिव सेना के प्रमुख नेताओं में से एक हैं। वे 1995-1999 तक महाराष्ट्र के मुख्यमंत्री थे।
उनका जन्म रायगढ़ जिले के निम्न मध्यम वर्गीय देशष्ठ ब्राह्मण परिवार में हुआ था। उनके पूर्वज बीद जिले से रायगढ़ जिले के गोरेगांव ग्राम में प्रवासित हुए एवं पहले के 'ब्रह्मे' परिवार ने अपने पेशे के कारण 'जोशी' उपनाम अपना लिया। अध्ययन के समय उन्हें अपने अन्य मध्यम वर्गीय रिश्तेदारों से मदद मिली। 14 मई 1964 को श्रीमती अनघ जोशी के साथ उनका विवाह हुआ एवं उनके एक पुत्र एवं दो पुत्रियां हैं। श्री मनोहर जोशी को 2010 में मुंबई विश्वविद्यालय द्वारा डॉक्टरेट (राजनीति विज्ञान में) की उपाधि से सम्मानित किया गया।
उन्होंने शिवसेना से विधान परिषद के लिए निर्वाचित होकर अपने कैरियर की शुरुआत की। वे 1976 से 1977 के दौरान मुंबई के मेयर बने। वे 1990 में शिवसेना की टिकट पर विधान सभा के लिए चुने गए। जब जब शिवसेना-भारतीय जनता पार्टी (भाजपा) गठबंधन ने राज्य के चुनावों में कांग्रेस को पराजित किया तो वे महाराष्ट्र के प्रथम गैर कांग्रेसी मुख्यमंत्री बने। जब उन्होंने 1999 के आम चुनावों में सेन्ट्रल मुंबई से जीत हासिल की तो वे लोक सभा के लिए तरक्की की। राष्ट्रीय जनतांत्रिक गठबंधन (एनडीए (NDA)) प्रशासन के दौरान वे 2002 से 2004 तक लोक सभा के अध्यक्ष थे।
वे धीरे-धीरे सेना की श्रेणी में ऊपर उठते गए। वे शिवसेना में अत्यंत शक्तिशाली बन गए और नारायण राणे द्वारा उन पर अन्य लोगों को दल के अध्यक्ष बालासाहेब ठाकरे से मिलने से रोकने का आरोप लगाया गया। जब उन्हें 1991 के दौरान शिवसेना में शीघ्र पदोन्नति मिल गई, तो छगन भुजबल ने दल छोड़ दिया। शिव सेना में उनका बहुत सम्मान किया जाता था और वह शिव सेना में प्रभाव रखते हैं।
पिछली लोक सभा चुनाव में मध्य मुंबई के अब तक अनजान कांग्रेस उम्मीदवार से पराजित होकर वे 20 मार्च 2006 को राज्य सभा के लिए छह-वर्ष की अवधि के लिए निर्वाचित हुए.
उनका महाराष्ट्र नवनिर्माण सेना के अध्यक्ष राज ठाकरे एवं राष्ट्रवादी कांग्रेस पार्टी के अध्यक्ष शरद पवार के साथ सौहार्दपूर्ण व्यक्तिगत और व्यावसायिक संबंध बना हुआ है।

नारायण राणे
नारायण राणे  (जन्म 10 अप्रैल 1952) महाराष्ट्र सरकार, भारत के मौजूदा राजस्व मंत्री हैं और महाराष्ट्र राज्य के पूर्व मुख्यमंत्री हैं। जुलाई 2005 में वे भारतीय कांग्रेस पार्टी में शामिल हो गए जिसके पहले वे शिवसेना के सदस्य थे। राजनीति से जुड़ने से पहले वे चेंबूर क्षेत्र में हन्या-नर्या गिरोह के सदस्य थे, जो कि मुंबई का एक उपनगर है। उन्होंने महाराष्ट्र राज्य सरकार के बिक्री कर विभाग के साथ भी काम किया है। 6 दिसम्बर 2008 को उन्हें पार्टी के बारे में प्रतिकूल टिप्पणियां पारित करने के लिए भारतीय नेशनल कांग्रेस से निलंबित कर दिया गया था। 19 फ़रवरी 2009 को पार्टी की मुखिया सोनिया गांधी को माफीनामा पत्र देने के बाद पार्टी द्वारा उनके निलंबन को रद्द किया गया।
3 जुलाई 2005 को राणे ने शिवसेना छोड़ी और उसके बीस दिनों के बाद महाराष्ट्र विधानसभा से बाहर हो गए। उनके ऐसा करने के पीछे का कारण जाहिर तौर पर पार्टी और पार्टी मुखिया बालासाहेब ठाकरे द्वारा उन्हें दरकिनार करना था और उनके बेटे उद्धव ठाकरे का आगे बढ़ना था। इसके बाद काफी नाटकबाजी हुई और बहुत विचार करने के बाद वे भारतीय राष्ट्रीय कांग्रेस में भर्ती हो गए और महाराष्ट्र के राजस्व मंत्री का पद प्राप्त किया, जो कि एक शक्तिशाली पद है। राणे ने कोंकण क्षेत्र के अपने माल्वन सीट पर कांग्रेस की टिकट पर फिर से चुनाव की मांग की और शिवसेना की भारी टक्कर और आयोजित अभियान के बावजूद वे 50,000 से भी अधिक मत से जीते. यहां तक कि उन्होंने शिवसेना विधायक पार्टी को भी भंग कर दिया था और यह आशंका थी कि यह पार्टी राज्य में अपने कनिष्ठ साथी भारतीय जनता पार्टी (भाजपा) को अपने विपक्ष के नेता का पद खो देगी. हालांकि, यह प्रवृत्ति उलटने लगी जब इनके उम्मीदवारों को लगातार शिकस्त प्राप्त होने लगी, क्योंकि सेना ने घर-घर जाकर अपने चुनावी अभियान को तेज किया था, विशेष रूप से उद्धव ठाकरे ने, जिन्हें लोगों का विश्वास प्राप्त हुआ।
2007 में, इनके उम्मीदवार मुंबई के विधानसभा उप-चुनाव में हार गए और वे मुंबई नगरपालिका चुनाव में भी किसी प्रकार का प्रभाव दिखाने में असमर्थ रहे, जहां शिवसेना और बीजेपी ने लगातार तीसरी बार जीत का परचम लहराया.
दिसंबर 2007 में, एक बार फिर मुख्यमंत्री पद को सुरक्षित करने के प्रयास में वे अपनी ही पार्टी के आधिकारिक मुख्यमंत्री विलासराव देशमुख, को चुनौती देने के चलते जनता के खिलाफ हो गए।
19 अप्रैल को लोकप्रिय मीडिया सीएनएन आईबीएन द्वारा यह खबर दी गई कि नारायण राणे के पड़ोसी अंकुश राणे का मृत शरीर कमकावली के बाहरी इलाके रत्नागिरी के पास पाया गया। नारायण राणे ने शिवसेना के राज्यसभा सांसद पर इस हत्या में शामिल होने का आरोप लगाया. शिव सेना के प्रवक्ता ने हत्या में इनकी सहभागिता होने की बात का खंडन किया। हालांकि पुलिस ने अभी तक इस बात की पुष्टि नहीं की है कि लाश अंकुश राणे की ही है क्योंकि जब वह मिली थी तो बुरी हालत में थी। उनकी इस विरासत को अब उनके पुत्र नितेश राणे ने फिल्म निर्माताओं को अपने परिवार के बारे में सेंसर कंटेंट ऑपरेशन और गैर लोकतांत्रिक तरीके के बारे में धमकी देकर आगे बढ़ाया है।

विलासराव देशमुख
विलासराव दगड़ोजीराव देशमुख महाराष्ट्र के मुख्यमंत्री थे। ये भारतीय राष्ट्रीय कांग्रेस के सदस्य भी हैं। ये महाराष्ट्र के लातूर जिला के हैं। श्री विलासराव देशमुख को भारत सरकार की पंद्रहवीं लोकसभा के मंत्रीमंडल में बड़े उद्योग एवं सार्वजनिक उपक्रम में मंत्री बनाया गया था।
२६ नवम्बर २००८ मुंबई में श्रेणीबद्ध गोलीबारी के बाद इन्होंने धमाकों में अपनी व सरकार की कमियों को मानते हुए अपने पद पर ३ दिसंबर को अपने पद से इस्तीफा दे दिया है, जिसे श्रीमती सोनिया गाँधी ने स्वीकार भि कर लिया है। इसके साथ ही सोनिया ने देशमुख को निर्देश दिया है कि वे राज्‍यपाल को इस्‍तीफा सौंप दें. 
मुंबई में आतंकी हमलों के बाद जनता की हिफाजत में अक्षम साबित होने का आरोप झेल रहे विलासराव देशमुख की कुर्सी आखिरकार छिन ही गई। कांग्रेस अध्‍यक्ष सोनिया गांधी को इस्‍तीफा सौंपने के बाद वे पार्टी के निर्देश का इंतजार कर रहे थे। अब राज्‍यपाल को इस्‍तीफा सौंपा जाना महज औपचारिकता ही रह गई है।
गौरतलब है कि मुंबई में आतंकी हमलों के बाद विलासराव देशमुख जब होटल ताज का जायजा ले रहे थे, तो साथ में उनके अभिनेता पुत्र रीतेश देशमुख और फिल्‍म निर्देशक रामगोपाल वर्मा भी थे। इस घटनाक्रम के बाद उन पर यह आरोप लगा कि आतंकी हमले जैसे गंभीर मसले को भी उन्‍होंने बेहद हल्‍के तरीके से लिया।

सुशील कुमार शिंदे
सुशील कुमार शिंदे (जन्म: 4 सितम्बर 1941) भारतीय राष्ट्रीय कांग्रेस से संबंद्ध एक भारतीय राजनीतिज्ञ है। पूर्व में भारत गणराज्य के केन्द्रीय गृह मंत्री थे तथा पंद्रहवीं लोकसभा के महाराष्ट्र से सांसद है। वे पूर्व में महाराष्ट्र के मुख्यमंत्री और आन्ध्र प्रदेश के राज्यपाल रह चुके है।
संयुक्त प्रगतिशील गठबंधन की सरकार में केन्द्रीय बिजली मंत्री भी रह चुके है।

अशोक चव्हाण
अशोक चव्हाण भारत की सोलहवीं लोक सभा के सांसद हैं। २०१४ के चुनावों में वे महाराष्ट्र के नांदेड़ से निर्वाचित हुए। वे भारतीय राष्ट्रीय कांग्रेस से संबद्ध हैं।
पृथ्वीराज चह्वाण
पृथ्वीराज चह्वाण को भारत सरकार की पंद्रहवीं लोकसभा के मंत्रीमंडल में विज्ञान एवं तकनीकी, भू विज्ञान, प्रधानमंत्री कार्यालय, जनशिकायत, पेंशन एवं संसदीय कार्य, भारत सरकार|विज्ञान एवं तकनीकी, भू विज्ञान, प्रधानमंत्री कार्यालय, जनशिकायत, पेंशन एवं संसदीय कार्य में मंत्री बनाया गया है।

देवेन्द्र फडणवीस
देवेन्द्र फडणवीस एक भारतीय राजनेता हैं। वर्तमान में महाराष्ट्र के मुख्यमंत्री तथा राज्य के भारतीय जनता पार्टी के प्रदेश अध्यक्ष तथा महाराष्ट्र विधानसभा में नागपुर दक्षिण पश्चिम से विधायक है। पूर्व में वे नागपुर नगर निगम के मेयर भी रह चुके हैं।
देवेन्द्र गंगाधरराव फडनवीस महाराष्ट्र की राजनीति का वो नाम है जिसने अपने पिता से राजनीति विरासत मिलने के बावजूद अपनी अलग पहचान बनाई। फड़नवीस ब्राह्मण परिवार से तालुक रखते हैं और उनके पिता गंगाधर राव राष्ट्रीय स्वयंसेवक संघ और जनसंघ में रहे हैं। फड़नवीस के पिता राज्य विधान परिषद के सदस्य भी रहे। देवन्द्र ने लॉ से स्नातक किया इसके अलावा उन्होंने बिजनेस मैनेजमेंट की पढ़ाई भी की। फडनवीस अपने कॉलेज के दिनों में एबीवीपी के एक सक्रिय सदस्य थे। एबीवीपी के कार्यकर्ता के रूप में उन्होने जमीनी स्तर पर राजनेताओं के लिए कार्य किया।
राजनीति और राजनीतिक अध्ययन का इतिहास

                     राजनीति विज्ञान का इतिहास बहुत पुराना है। यह ग्रीस के प्राचीन काल में उत्पन्न हुआ था, जब ग्रीस राज्य के छोटे शहर थे। नगर राज्यों को ग्रीक भाषा में पोलिस कहा जाता था। ग्रीक में, पोलीस शब्द वास्तव में एक ऐसी जगह है जिस पर कब्जा कर लिया गया है और यह जगह शहर की इतनी ऊंचाई पर है कि जहां से सारा शहर देखा जा सकता है और जहां शहर की कार्रवाई बाहरी हमले से सुरक्षा करना आसान है। लगभग 2600 साल पहले एथेंस यूनानियों द्वारा एक पहाड़ की किलाबंदी की थी, जो एथेंस के शहर से बहुत ऊपर है, और आज तक एक्रोपोलिस का स्थान (एक्रोपोलिस), जिसका अर्थ पहाड़ी किला है। प्राचीन काल में, एथेंस के यूनानी निवासियों की समय-समय पर पहाड़ी किले या किले के स्थान पर मरम्मत की जाती थी, जब एथेंस शहर के निवासी उस स्थान पर बैठते थे और एथान के राज्य की समस्याओं का न्याय करते थे। दूसरे शब्दों में, एक्रोपोलिस "एथेंस शहर की प्रत्यक्ष राज्य सरकार का निर्णय लेने के लिए मुख्य स्थान था।" उस जगह के नाम से 'पोलिस' का सीधा सा मतलब है 'नगर राज'। और वर्तमान में यह अक्सर कहा जाता है कि राजनीति या राजनीति विज्ञान शब्द ग्रीक शब्द 'पोलिस' से लिया गया है। जिस विषय को आज राजनीति विज्ञान या राजनीति कहा जाता है, उसे प्राचीन काल में 'राजनीति' कहा जाता था। पॉलिटिक्स शब्द ग्रीक शब्द पॉलिस (पॉलिस) से लिया गया है। ग्रीक दार्शनिक अरस्तू ने अपनी विश्व प्रसिद्ध पुस्तक का नाम पॉलिटिक्स रखा। समय के साथ, राज्य के बहुपक्षीय अध्ययन के विषय के नाम में कुछ बदलाव हुए हैं, और अंत में अधिकांश लेखकों ने विषय को राजनीति विज्ञान का नाम दिया है। राजनीति, क्षेत्र और प्रकृति की परिभाषा राजनीति विज्ञान की परिभाषा का एक संक्षिप्त विवरण है।

राजनेता 
राजनेता उस व्यक्ति को कहते हैं जो मूलत: राजनीतिक दर्शन के आधार पर राजनीति के क्षेत्र में कभी भी नीतिगत सिद्धान्तों से समझौता नहीं करता। उदाहरण के लिए  लाल बहादुर शास्त्री (कांग्रेस), अटल बिहारी वाजपेयी(भाजपा), राममनोहर लोहिया (प्रजा सोशलिस्ट पार्टी) और वर्तमान में नरेन्द्र मोदी।

राजनीतिक दल की संरचना में कुछ ऐसी विशेषताएं हैं जो इसे अन्य समूह से अलग करती हैं -
•	1. राजनीतिक दल ऐसा संगठन है जिसका प्राथमिक उद्देश्य राजनीतिक नेतृत्व की प्राप्ति होता है। इसमें दल का नेता संगठित अल्पतंत्र (कार्यकारिणी) द्वारा शक्ति हथियाने का पूरा-पूरा प्रयत्न करता है।
•	2. सामाजिक एवं आर्थिक उद्देश्यों को लेकर उप संरचनाएं एवं समितियां होती है, जो भौगोलिक सीमाओं, सामाजिक समग्रताओं के आधार पर होती हैं। दल में कई परस्पर विरोधी समूह किसी उद्देश्य तथा राजनीतिक विचारधारा को लेकर साथ जुड़े हुए रहते हैं।
•	3. हर राजनीतिक दल में अल्पतन्त्र होता है। प्रथम अवस्था में शक्ति का केन्द्रीकरण कुछ अनुभवी नेताओं के हाथ में होता है, जो प्रमुख पदाधिकारी होते हैं, जबकि दूसरी अवस्था में दल का संगठन एक विशेष स्तरीकरण व्यवस्था में विभाजित होता है और हर स्तर पर कुछ स्वायत्तता पाई जाती है।
•	4. दल में सदस्यता निरन्तर बनी रहती है। एक सदस्य दूसरे सदस्य को दल की गतिविधियों की जानकारी देते रहते हैं। नए सदस्यों के लिए दल में सदस्यता के द्वार हमेशा खुले रहते 87 हैं। यहीं यह एक खुली संरचना होती है। कुछ लोग दल के सदस्य इसलिए होते हैं कि उन्हें समाज में उसके कारण एक विशेष स्थान मिल जाता है।
    उपर्युक्त लक्षणों द्वारा राजनीतिक दल को अन्य संगठन से भिन्न           करके देख सकते हैं। राजनीतिक दल का गठन समाज व्यवस्था की दो विशेषताओं द्वारा पाया जाता है -
•	1. राजनीतिक शक्ति का आधार ‘वोट’ है अर्थात् सरकार का निर्धारण मतदान प्रणाली से किया जाता है।
•	2. विभिन्न समूहों में शक्ति के लिए परस्पर प्रतिस्पर्धा होती है। अर्थात् राजनीतिक शक्ति को सत्ता हथियाने के लिए परस्पर होड़ हो रही होती है।

संरचना

मौरिस डुवर्जर ने राजनीतिक दल के सामाजिक संगठन का महत्वपूर्ण विश्लेषण प्रस्तुत किया है। इन्होंने दल के संगठन को चार सूत्रीय वर्गीकरण द्वारा समझाने का प्रयास किया है। ये वर्ग निम्नलिखित हैं-
•	(१) समिति ( कॉकस / Caucus)
•	(२) शाखा (ब्रांच / Branch)
•	(३) कोष्ठक (सेल / Cell)
•	(४) नागरिक सेना (मिलिशिया / Militia)
•	कॉकस दल के जाने-पहचाने लोगों का एक लघु समूह कहा जा सकता है जो न अपने विस्तार और न ही अपनी भर्ती में रूचि रखता है। वास्तव में यह एक बन्द समूह है। जिसकी प्रकृति अर्द्ध-स्थायी होती है। केवल चुनाव के समय ही कॉकस अधिक सक्रिय होता है तथा चुनावों के बीच के समय में यह निष्क्रिय रहता है। इसके सदस्यों की न्यून संख्या इसकी शक्ति का माप नहीं है क्योंकि इसके सदस्यों का व्यक्तिगत प्रभाव, शक्ति एवं क्षमता उनकी संख्या से काफी अधिक होती है। अतः इसके ख्याति प्राप्त सदस्यों की संख्या की अपेक्षा उनका प्रभाव एवं क्षमता अधिक महत्वपूर्ण है। डुवर्जर ने फ्रांसीसी रैडिकल पार्टी और 1918 से पूर्व की ब्रिटिश लेबर पार्टी को इसका उदाहरण बताया है। मताधिकार के विस्तार के साथ ‘कॉकस’ प्रकार के दल का ह्रास हो जाता है।
•	शाखा या ब्रांच दल परिश्मी यूरोप में मताधिकार के विस्तार का परिणाम है। इसका सम्बन्ध जनता से होता है तथा कॉकस की तरह यह एक बन्द समूह नहीं है क्योंकि इनमें गुणों की अपेक्षा संख्या को अधिक महत्व दिया जाता है। अतः यह अधिक से अधिक सदस्यों की भर्ती में सदैव रूचि रखता है। इनकी राजनीतिक संक्रियताएं केवल चुनाव तक ही सीमित नहीं होती अपितु निरन्तर चलती रहती हैं। ब्रांच कॉकस की अपेक्षा बड़ा समूह है इसलिए इसका संगठन अधिक होता है तथा इसमें कॉकस की अपेक्षा अधिक एकीकरण पाया जाता है। इसमें संस्तरण तथा कर्त्तव्यों का विभाजन सुस्पष्ट होता है तथा स्थानीयता एवं संकीर्णता का भी आभास पाया जाता है। इसमें अधिकतर केन्द्रीकृत दल संरचना होती है और प्रारम्भिक इकाईयां निर्वाचन क्षेत्रों की ही भांति भौगोलिक आधार पर संगठित होती हैं। यूरोप के समाजवादी दलों में ब्रांच के सभी लक्षण पाये जाते हैं। कैथोलिक और अनुदारवादी दलों ने न्यूनाधिक सफलतापूर्वक इसका अनुसरण किया है। जर्मन सोशल डेमोक्रेटिक पार्टी संगठनात्मक आधार पर इस प्रकार के दल का एक अच्छा उदाहरण है।
•	डुवर्जर द्वारा बताया गया दल संगठन का तीसरा प्रकार कोष्ठक या सेल है जो क्रान्तिकारी साम्यवादी दलों की खोज है। यह ब्रांच की अपेक्षा काफी छोटा समूह होता है तथा इसका आधार भौगोलिक न होकर व्यावसायिक होता है। व्यावसायिक आधार के कारण सेल किसी स्थान पर कार्य करने वाले सभी सदस्यों को एक सूत्र में बाँधना है। कारखाना, वर्कशॉप, दफ्तर एवं प्रशासन आदि इसके अंग हो सकते हैं। चूंकि सेल उन सदस्यों का समूह हैं जो एक ही व्यवसाय में लगे हुए हैं तथा जो प्रतिदिन कार्य के समय मिलते हैं, इसलिए इसके सदस्यों में दलीय एकात्मकता अधिक होती है। वैयक्तिक सेल का अन्य सेलों से कोई प्रत्यक्ष सम्बन्ध नहीं होता है। सेल का संगठन अनिवार्य रूप से षड्यन्त्रकारी होता है और इसकी निर्माण शैली इस बात का पक्का इन्तजाम करती है कि एक सेल के नष्ट होने पर सम्पूर्ण दल-संरचना संकट में पड़े क्योंकि एक ही स्तर पर पृथक-पृथक इकाइयों के बीच कोई संपर्क नहीं रहता। यह गुप्त सक्रियता के लिए सबसे उपयुक्त माध्यम है। इसकी गुप्त सक्रियताएं मुख्यतः राजनैतिक होती हैं तथा सदस्यों के लिए अधिक महत्वपूर्ण होती हैं। मतों को जीतने, प्रतिनिधियों के समूहन तथा मतदाताओं के प्रतिनिधियों से संपर्क रखने की अपेक्षा सेल दल संघर्ष, प्रचार, अनुशासन तथा अगर अनिवार्य तो गुप्त सक्रियता का एक माध्यम है। इनमें चुनाव जीतने की दूसरे दर्जे के महत्व की बात मानने की प्रवृत्ति होती है। प्रजा तांत्रिक केन्द्रवाद की धारणा दल के सभी पहलुओं पर केन्द्रीकृत नियंत्रण स्थापित कर देती है जिसका उदाहरण 1917 से पहले लेनिनवादी दल था। डुवर्जर फ्रांसीसी साम्यवादी दल के सदस्यों में सेल संरचना के प्रति शत्रु भाव होने का भी संकेत करते हैं।
•	डुवर्जर का दल-संगठन का चौथा प्रकार मिलिशिया प्रकार का संगठन है। यह एक प्रकार की निजी सेना है जिसके सदस्यों को सैनिकों की तरह भर्ती किया जाता है तथा जिन्हें सैनिक संगठन की भाँति अनुशासन में रहना और प्रशिक्षण लेना पड़ता है। इसकी संरचना भी सैनिक संरचना के समान होती है अर्थात् इसके सदस्य सेना की तरह टुकड़ियों, कम्पनियों और बटालियनों से संगठित होते हैं। मिलिशिया सेना के अधिक्रमिक लक्षण ग्रहण कर लेती है। मिलिशिया की चुनाव तथा संसदीय गतिविधियों में कोई रूचि नहीं होती क्योंकि यह प्रजातन्त्रीय व्यवस्था को मजबूत करने की अपेक्षा इसे उखाड़ फेंकने का एक मौलिक साधन है। जिस प्रकार सेल एक साम्यवादी खोज है, ठीक उसी प्रकार मिलिशिया क्रान्तिकारियों की खोज है। हिटलर के आक्रामी सैनिक और मुसोलिनी की क्रान्तिकारी मिलिशिया इस प्रकार की संरचना का उदाहरण हैं। इनकी ओर डुवर्जर यह संकेत करते हैं कि केवल मिलिशिया के आधार पर कभी भी कोई राजनीतिक दल नहीं बना है।

राजनीतिक दलों का सामाजिक संगठन

जिस संगठित रूप में राजनीतिक दल आज हमारे सामने विद्यमान हैं, उस रूप में उनका इतिहास अधिक प्राचीन नहीं है। उनकी उत्पत्ति उन्नीसवीं शताब्दी में हुई है परन्तु इससे पूर्व भी मनुष्यों द्वारा निर्मित कुछ संगठन, शासन से प्रत्यक्ष न होने पर भी जनमत के निर्माण तथा मांगों को शासकों तक पहुंचाने में महत्वपूर्ण भूमिका निभाते रहे हैं। आधुनिक समाज में राजनीतिक दलों का गठन विविध आधारों पर किया गया है।
राजनीतिक दलों के निर्माण में मनोवैज्ञानिक आधार अर्थात् मानव स्वभाव में निहित प्रवृत्तियां प्रमुख हैं। मतैक्य एवं संगठन मानव स्वभाव की दो प्रमुख प्रवृत्तियां हैं। समान स्वभाव एवं मूल्यों वाले व्यक्ति संगठित होकर राजनीतिक दल का निर्माण करते हैं तथा फिर उन मूल्यों को बनाये रखने का प्रयास करते हैं। ब्रिटिश कंज़रवेटिव दल का गठन रूढ़िवादी व्यवस्था को बनाये रखने के समर्थक व्यक्तियों द्वारा किया गया है। कुछ व्यक्ति रूढ़िवादी व्यवस्था में परिवर्तन लाना चाहते हैं तथा इस उद्देश्य की पूर्ति के लिए उदारवादी दलों का निर्माण करते हैं, जबकि कुछ लोग विगत युग की पुनरावृत्ति की आकांक्षा के आधार पर प्रतिक्रियावादी दलों का निर्माण करते हैं।
मानव इतिहास में धर्म की राजनीति में महत्वपूर्ण भूमिका रही है तथा आज भी अनेक देशों में धार्मिक नेता एवं पदाधिकारी प्रत्यक्ष या परोक्ष रूप से राजनीति में हस्तक्षेप करते हैं। राजनैतिक दलों के सामाजिक संगठन में धर्म प्रमुख भूमिका निभाता है। उदाहरणार्थ भारत में मुस्लिम लीग, अकाली दल, जनसंघ, हिन्दू महासभा जैसे दलों के सामाजिक संगठन में धर्म केन्द्रीय भूमिका निभाता है।
राजनीतिक दलों के निर्माण में क्षेत्रीयता अथवा प्रादेशिकता भी एक प्रमुख आधार है। प्रादेशिक हितों की रक्षा के लिए तथा प्रादेशिक समस्याओं के शीघ्र निपटारे के लिए कुछ प्रादेशिक दलों का निर्माण होता है। भारत में डी0एम0के0, तेलंगाना प्रजा समिति, असम गण परिषद, झारखण्ड मुक्ति मोर्चा आदि।
राजनीतिक दल आर्थिक या वर्गीय आधारों पर भी संगठित होते हैं। मार्क्स के अनुसार राजनीतिक दलों तथा वर्गों का परस्पर सम्बन्ध राज्य व राजनीति के सिद्धान्त का केन्द्रीय बिन्दु होता है। अनेक अन्वेषणों से हमें यह पता चलता है कि वर्गीय हित, दलीय सम्बद्धताओं तथा निर्वाचनों की पसन्द के बीच घनिष्ठ सम्बन्ध है तथा अधिकांश समाज में राजनीतिक दल निर्वाचक वर्गीय हितों का प्रतिनिधित्व करते हैं। ब्रिटेन में श्रमिक दल, भारत में मजदूर दल, किसान यूनियन आदि।
जाति, भारतीय समाज की आधारभूत विशेषता है। भारत में राजनैतिक दलों के सामाजिक संगठन को जाति हमेशा से प्रभावित करती रही है। स्वतन्त्रता से पूर्व जाति मुक्ति का आन्दोलन राजनैतिक दलों के गठन को प्रभावित करना रहा है। दलित वर्ग कल्याण लीग, बहिष्कृत हितकारिणी सभा, जस्टिस पार्टी इसके प्रमुख उदाहरण हैं।
स्वतन्त्रता के पश्चात् निर्वाचन प्रतियोगिता में ‘जाति’ राजनैतिक गतिशीलता लाने वाला प्रमुख सामाजिक आधार बन गया। ‘जातीय संलयन’ और ‘जातीय विखण्डन’ राजनैतिक प्रक्रियाओं में केन्द्रीय भूमिका निभाने लगी। सभी राजनैतिक दल जातीय गणना के आधार पर उम्मीदवारों को तय करने लगे। वर्तमान समय में जातीय आधार पर राजनैतिक दलों के गठन का प्रमुख आधार है। समाजवादी पार्टी, बहुजन समाज पार्टी, राष्ट्रीय जनता दल, जनता दल यूनाइटेड आदि इसके प्रमुख उदाहरण हैं।
दलीय संगठन में विचारधारा भी प्रमुख भूमिका निभाती है। समाजवादी, लेनिनवादी और माओवादी विचारधाराओं पर आधारित अनेक दलों का निर्माण भारतीय राजनीति की प्रमुख विशेषता रही




नेशनल पीपुल्स पार्टी को राष्ट्रीय राजनैतिक दल का दर्जा
 मुख्य बिंदु
•	हाल में ही मेघालय के मुख्यमंत्री कॉनराड संगमा की नेशनल पीपल्स पार्टी (एनपीपी) को चुनाव आयोग ने 8 वीं राष्ट्रीय राजनैतिक पार्टी के रूप में दर्जा दिया है.
•	इससे पहले चुनाव आयोग सात पार्टी भारतीय जनता पार्टी (भाजपा), बहुजन समाज पार्टी (बसपा), भारतीय राष्ट्रीय कांग्रेस (कांग्रेस), मार्क्सवादी कम्युनिस्ट पार्टी माकपा, राष्ट्रवादी कांग्रेस पार्टी (राकांपा), भारतीय कम्युनिस्ट पार्टी (भाकपा) और अखिल भारतीय तृणमूल कांग्रेस को राष्ट्रीय पार्टी का दर्जा दे चूका है !
•	स्वतंत्र भारत के इतिहास में पहली बार पूर्वोत्तर के किसी स्थानीय पार्टी ( नेशनल पीपल्स पार्टी ) को यह दर्जा मिलने का गौरव प्राप्त हुआ है.
•	नेशनल पीपल्स पार्टी को पहले से ही अरुणाचल प्रदेश, मणिपुर, मेघालय और नागालैंड में एक राज्य पार्टी के रूप में मान्यता प्राप्त है.
•	हाल में ही हुए अरुणाचल प्रदेश में विधानसभा चुनाव में एनपीपी कुल 60 में 5 सीटों पर जित हाशिल की थी.

 नेशनल पीपल्स पार्टी
•	नेशनल पीपल्स पार्टी भारत का एक राष्ट्रीयस्तरीय राजनैतिक दल है जिसका प्रभाव मुख्य रूप से मेघालय राज्य में है।
•	इसकी स्थापना 6 जनवरी 2013 को पी ए संगमा ने किया था !
•	नेशनल पीपल्स पार्टी (एनपीपी) का राष्ट्रीय चिन्ह किताब है.
•	भारतीय निर्वाचन आयोग ने 2014 लोक सभा चुनावों में खर्च का हिसाब न दे पाने की वजह से इस दल की मान्यता 2015 में निलम्बित कर दी थी

 राष्ट्रीय स्तर की मान्यता पाने के लिए राजनैतिक दल की अहर्ताएं
1.	कोई पंजीकृत दल तीन विभिन्न राज्यों में कम से कम लोक सभा की कुल सीटों की 2% सीटें हासिल की हों।
2.	कोई दल लोक सभा या विधान सभा चुनाव में कम से कम 6% मत पाये हों और लोक सभा में कम से कम 4 सीटें हासिल की हों।
3.	किसी भी दल को कम से कम चार या उससे अधिक राज्यों में राज्य स्तर की मान्यता हो।
07 जून 2019 को निर्वाचन आयोग ने जनता दल यूनाइटेड (JDU) को अरुणाचल प्रदेश में राज्य पार्टी का दर्जा दिया है.

भारत के राजनीतिक दलों की सूची

भारत में बहुदलीय प्रणाली बहु-दलीय पार्टी व्यवस्था है जिसमें छोटे क्षेत्रीय दल अधिक प्रबल हैं। राष्ट्रीय पार्टियां वे हैं जो चार या अधिक राज्यों में मान्यता प्राप्त हैं। उन्हें यह अधिकार भारत के चुनाव आयोग द्वारा दिया जाता है, जो विभिन्न राज्यों में समय समय पर चुनाव परिणामों की समीक्षा करता है। इस मान्यता की सहायता से राजनीतिक दल कुछ पहचानों पर अपनी स्थिति की अगली समीक्षा तक विशिष्ट स्वामित्व का दावा कर सकते हैं जैसे की पार्टी चिन्ह. जून २०१९ के अनुसार राष्ट्रीय पार्टियां नीचे दी गयी हैं।
भारत के संविधान के अनुसार भारत में संघीय व्यवस्था है जिस में नयी दिल्ली में केन्द्र सरकार तथा विभिन्न राज्यों व केन्द्र शासित राज्यों के लिए राज्य सरकार है। इसीलिए, भारत में राष्ट्रीय व राज्य (क्षेत्रीय), राजनीतिक दलों का वर्गीकरण उनके क्षेत्र में उनके प्रभाव के अनुसार किया जाता है। भारत में मान्यता प्राप्त राजनीतिक पार्टियों की भारत सरकार सूची निम्न है:


राष्ट्रीय दल
यदि कोई पंजीकृत दल निम्न शर्तों में कोई एक शर्त पूरी करता है तो उसे राष्ट्रीय स्तर की मान्यता भारतीय चुनाव आयोग देता है ;
1.	कोई पंजीकृत दल तीन विभिन्न राज्यों में कम से कम लोक सभा की कुल सीटों की २% सीटें हासिल की हों।
2.	कोई दल ४ अलग अलग राज्यों में लोक सभा या विधान सभा चुनाव में कम से कम ६% मत पाये हों और लोक सभा में कम से कम ४ सीटें हासिल की हों।
3.	किसी भी दल को कम से कम चार या उससे अधिक राज्यों में राज्यीय दल की मान्यता प्राप्त हो।
०७ जून २०१९ की स्थिति के अनुसार भारत में निम्नलिखित दल "राष्ट्रीय दल" के रूप में मान्यता प्राप्त हैंः

राज्यीय दल

लोकसभा वयस्क मताधिकार के आधार पर प्रत्यक्ष निर्वाचन द्वारा चुने हुए लोगों के प्रतिनिधियों से बनी है। संविधान द्वारा रचित सदन की अधिकतम संख्या 552 है, जो कि चुने हुए 530 सदस्यों तक राज्यों का प्रतिनिधित्व करने के लिए, 20 सदस्यों तक केंद्र शासित प्रदेशों का प्रतिनिधित्व करने के लिए तथा एंग्लो इंडियन समुदाय के अधिकतम 2 सदस्यों से बनी है जिन्हें माननीय राष्ट्रपति द्वारा मनोनित किया जाता है, यदि उन्हें लगता है कि इस समुदाय का सदन में पर्याप्त प्रतिनिधित्व नहीं है। कुल सदस्यता राज्यों के बीच इस तरह से वितरित की जाती है कि प्रत्येक राज्य को आवंटित सीटों की संख्या और राज्य की जनसंख्या के बीच का अनुपात, जहाँ तक संभव हो सके, व्यवहारिक हो.

राज्य दल/पार्टियाँ

वे दल जिनके पास एक राज्य में पर्याप्त वोट या सीटें हों, उन्हें चुनाव आयोग द्वारा राज्य पार्टी के रूप में अधिकृत किया जा सकता है। संबंधित राज्य में राज्य दल के रूप में मान्यता मिलने से दल को एक विशेष चुनाव चिन्ह आरक्षित करने का विकल्प मिल सकता है। एक पार्टी को एक या अधिक राज्यों में मान्यता प्राप्त हो सकती है। चार राज्यों में मान्यता प्राप्त पार्टी को स्वतः ही एक राष्ट्रीय पार्टी के रूप में मान्यता प्राप्त हो जाती है। राज्य स्तर की मान्यता के लिए चुनाव आयोग में पंजीकृत दल को निम्न में किसी एक शर्त को पूरा करना होगा:
1.	दल को विधान सभा चुनाव में कम से कम कुल सीटों की ३% सीटें या ३ सीटें जीतनी होंगी।
2.	दल को राज्य में निर्धारित लोक सभा सीटों में प्रत्येक २५ सीटों पर एक या कम से कम एक या उसके अंश पर जो राज्य में निर्धारित हो।
3.	दल को लोक सभा /विधान सभा के चुनाव में वैध मतों का कम से कम ६% मत प्राप्त हों ,तथा लोक सभा में कम से कम एक सीट और विधान सभा में २ सीटों पर विजय प्राप्त की हो।
4.	यदि दल ने लोक सभा और विधान सभा में कोई सीट न जीती हो लेकिन यदि उसने लोक सभा /विधान सभा चुनाव में वैध मतों के ८% मत हासिल किये हों।
नीचे १६ सितम्बर २०१४ को मान्यता प्राप्त दलों की सूची दी गयी है।[1] वे राज्य जहां पार्टी को मान्यता मिली है, का भी वर्णन किया गया है, यद्धपि हो सकता है कि पार्टी अन्य राज्यों तथा शासित प्रदेशों में अच्छी तरह से सक्रिय हो.

पंजीकृत अमान्यता प्राप्त दल
राजनीतिक दलों की एक बड़ी संख्या चुनाव आयोग में पंजीकृत है, जिन्हें राष्ट्रीय अथवा राज्य दल के रूप में मान्यता नहीं मिली है। कई मामलों पंजीकरण बना रहता है, चाहे संबंधित पार्टी भंग हो चुकी हो या कई वर्ष पूर्व उसका किसी और पार्टी में विलय हो चुका हो. नीचे अक्टूबर 2005 के चुनावों से पहले चुनाव आयोग द्वारा पर्काषित 730 पंजीकृत अज्ञात (बिना पहचान वाली) पार्टियों की सूची दी गयी है !

राजनीति और राजनीतिक अध्ययन का इतिहास

राजनीति विज्ञान का इतिहास बहुत पुराना है। यह ग्रीस के प्राचीन काल में उत्पन्न हुआ था, जब ग्रीस राज्य के छोटे शहर थे। नगर राज्यों को ग्रीक भाषा में पोलिस कहा जाता था। ग्रीक में, पोलीस शब्द वास्तव में एक ऐसी जगह है जिस पर कब्जा कर लिया गया है और यह जगह शहर की इतनी ऊंचाई पर है कि जहां से सारा शहर देखा जा सकता है और जहां शहर की कार्रवाई बाहरी हमले से सुरक्षा करना आसान है। लगभग 2600 साल पहले एथेंस यूनानियों द्वारा एक पहाड़ की किलाबंदी की थी, जो एथेंस के शहर से बहुत ऊपर है, और आज तक एक्रोपोलिस का स्थान (एक्रोपोलिस), जिसका अर्थ पहाड़ी किला है। प्राचीन काल में, एथेंस के यूनानी निवासियों की समय-समय पर पहाड़ी किले या किले के स्थान पर मरम्मत की जाती थी, जब एथेंस शहर के निवासी उस स्थान पर बैठते थे और एथान के राज्य की समस्याओं का न्याय करते थे। दूसरे शब्दों में, एक्रोपोलिस "एथेंस शहर की प्रत्यक्ष राज्य सरकार का निर्णय लेने के लिए मुख्य स्थान था।" उस जगह के नाम से 'पोलिस' का सीधा सा मतलब है 'नगर राज'। और वर्तमान में यह अक्सर कहा जाता है कि राजनीति या राजनीति विज्ञान शब्द ग्रीक शब्द 'पोलिस' से लिया गया है। जिस विषय को आज राजनीति विज्ञान या राजनीति कहा जाता है, उसे प्राचीन काल में 'राजनीति' कहा जाता था। पॉलिटिक्स शब्द ग्रीक शब्द पॉलिस (पॉलिस) से लिया गया है। ग्रीक दार्शनिक अरस्तू ने अपनी विश्व प्रसिद्ध पुस्तक का नाम पॉलिटिक्स रखा। समय के साथ, राज्य के बहुपक्षीय अध्ययन के विषय के नाम में कुछ बदलाव हुए हैं, और अंत में अधिकांश लेखकों ने विषय को राजनीति विज्ञान का नाम दिया है। राजनीति, क्षेत्र और प्रकृति की परिभाषा राजनीति विज्ञान की परिभाषा का एक संक्षिप्त विवरण है।


राजनीति विज्ञान की परिभाषा

राजनीतिक विज्ञान की परिभाषाएँ विद्वानों द्वारा विभिन्न तरीकों से परिभाषित की गई हैं। हम इन परिभाषाओं को निम्नलिखित तीन वर्गों में बाँट सकते हैं:

1.	राजनीति विज्ञान दिखाने वाले विद्वानों की परिभाषाएँ केवल राज्य के अध्ययन का विषय है। 
2.	लेखकों की परिभाषा, जिसमें राजनीति विज्ञान सरकार का अध्ययन करने वाला एकमात्र विषय है। 
3.	उन विद्वानों की परिभाषाएँ जो राजनीतिक विज्ञान को राज्य और सरकार (सरकार) दोनों के अध्ययन का विषय मानते हैं। इन तीन वर्गों की परिभाषाओं का संक्षिप्त विवरण इस प्रकार है:-


राजनीतिक विज्ञान 
प्रसिद्ध लेखक गार्नर, ब्लंट्सली, गेटेल, गैरीस, लॉर्ड एक्टन, आदि इस विचार के समर्थक हैं।

1.	प्रसिद्ध राजनीतिक कार्निवल गार्नर के अनुसार, “राजनीति धर्मशास्त्र की शुरुआत और अंत है और राज्य के साथ है। 
2.	प्रसिद्ध विद्वान ब्लंटस्ली के अनुसार, "राजनीति विज्ञान वह विज्ञान है जो राज्य से संबंधित है और राज्य के मूल तत्वों, इसके आवश्यक रूप, इसकी अभिव्यक्तियों और इसके प्रकटन के विभिन्न रूपों को समझने की कोशिश करता है।
3.	सरल शब्दों में, बंसल के अनुसार, राजनीति विज्ञान इस तथ्य का अध्ययन करता है कि राज्य के मूल तत्व क्या हैं, इसका आवश्यक रूप, इसकी अभिव्यक्तियाँ क्या हैं, और यह कैसे विकसित हुई है। 
4.	गाइटल के अनुसार, राजनीति विज्ञान राज्य के अतीत के ऐतिहासिक अतीत, वर्तमान स्वरूप के विश्लेषणात्मक अध्ययन और उसके भविष्य के रूप का राजनीतिक और नैतिक अध्ययन है। ’’ ४। प्रसिद्ध जर्मन लेखक गैरोस के अनुसार, "राजनीति विज्ञान शक्ति की एक अवस्था, उसके पूर्ण संबंध, उसकी उत्पत्ति, उसकी स्थिति, पृथ्वी और जनसंख्या), उसके उद्देश्यों, उसकी नैतिक महानता, उसकी आर्थिक स्थिति के बारे में बताता है। समस्याओं, उसके अस्तित्वपूर्ण राज्यों, उसके वित्तीय पहलुओं और उसके उद्देश्यों का अध्ययन करता है।

पॉलिटिकल साइंस गवर्नमेंट (पॉलिटिकल सोसाइटी है जो सरकार के साथ संबंधित है)
1.	प्रसिद्ध अंग्रेजी विद्वान सीले के अनुसार, "राजनीति विज्ञान सरकार के तत्वों की जांच करता है क्योंकि यह अर्थशास्त्र में संपत्ति, जीव विज्ञान, जीवन, गणितीय डेटा और ज्यामिति जैसी मात्रा में करता है।
2.	राजनीति का राजनीति विज्ञान, राजनीति विज्ञान केवल सरकार से संबंधित है।
3.	मैकमिलन शब्दकोश के अनुसार, "राजनीति विज्ञान एक विज्ञान है जो सरकारी संगठन और प्रशासन से संबंधित है।" 
राजनीति विज्ञान राज्य और सरकार दोनों से संबंधित है
राजनीति विज्ञान के अनुसार राज्य और राज्य सरकार के साथ संबंधित है
1.	विलोबि के अनुसार, आमतौर पर राज्य, सरकार और कानून से संबंधित तीन महत्वपूर्ण विषय राजनीति से संबंधित हैं। 
2.	प्रसिद्ध फ्रांसीसी लेखक पॉल जेनेट के अनुसार, राजनीति विज्ञान सामाजिक विज्ञान का एक हिस्सा है जो राज्य और सरकारी सिद्धांतों के आधार का अध्ययन करता है। लोकप्रिय लेखक लास्की गिल्किस्ट भी इस विचार का समर्थन करते हैं।इन सभी परिभाषाओं का सारांश (इन सभी परिभाषाओं का सार) - भाषा सीखने के बाद, हम इस निष्कर्ष पर पहुँचे कि पॉल जेनेट का विचार सही है और वह परिभाषा को राजनीतिक वैज्ञानिकों ने स्वीकार कर लिया है। हम भी इस दृष्टिकोण से सहमत हैं, क्योंकि सरकार के बिना राज्य का कोई भी हिस्सा नहीं हो सकता है। सरकार राज्य का अभिन्न अंग है। सरकार एक अंग है और सरकार राज्य के मूल तत्वों में से एक है। वास्तव में, राज्य एक कल्पना है और सरकार वास्तविकता में है।
3.	गार्नर के अनुसार, "सरकार उस संगठन का नाम है जिसके द्वारा राज्य अपनी इच्छा व्यक्त, व्यक्त और लागू करता है। “स्पष्ट रूप से, राज्य का अध्ययन सरकार के अध्ययन के बिना अधूरा है और हम सरकार का अध्ययन किए बिना राज्य का वास्तविक अर्थों में अध्ययन नहीं कर सकते हैं।
4.	प्रसिद्ध लेखक गिल्टिस्ट ने बहुत सुंदर शब्दों में यह विचार व्यक्त किया है। उनके अनुसार, राजनीति का केंद्रीय विषय राज्य है और राजनीति विज्ञान का विषय भी राज्य से संबंधित कई प्रश्नों के आधार पर तय किया जाता है। इन सवालों को मुख्य रूप से इन शीर्षकों के तहत विभाजित किया जा सकता है: - राज्य क्या है, राज्य क्या था और राज्य क्या होना चाहिए? "राज्य क्या है?" यह प्रश्न राज्य के अर्थ, इसकी उत्पत्ति और इसके आवश्यक तत्वों को शामिल करता है। वर्तमान सरकारों के सिद्धांत, जिनके पास विविध कार्यात्मक राज्य हैं, और उनकी प्रथाएं भी इस शीर्षक के अंतर्गत आती हैं। "राज्य में क्या था" का प्रश्न सरकार की कार्य प्रणाली या राज्य और राज्य से संबंधित विचारों के ऐतिहासिक विकास का निष्कर्ष था। "मामलों की स्थिति क्या होनी चाहिए" के सवाल में सरकार के कार्यों का विश्लेषण करना और सरकार को अच्छी तरह से चलाने के लिए सिद्धांतों को तय करना शामिल है। इस प्रकार स्पष्ट है कि राजनीति विज्ञान राज्य और सरकार दोनों का अध्ययन करता है।

राजनीति विज्ञान
राजनीतिशास्त्र वह विज्ञान है जो मानव के एक राजनीतिक और सामाजिक प्राणी होने के नाते उससे संबंधित राज्य और सरकार दोनों संस्थाओं का अध्ययन करता है।।[1]
राजनीति विज्ञान अध्ययन का एक विस्तृत विषय या क्षेत्र है। राजनीति विज्ञान में ये तमाम बातें शामिल हैं: राजनीतिक चिंतन, राजनीतिक सिद्धान्त, राजनीतिक दर्शन, राजनीतिक विचारधारा, संस्थागत या संरचनागत ढांचा, तुलनात्मक राजनीति, लोक प्रशासन, अंतर्राष्ट्रीय कानून और संगठन आदि।
राजनीति विज्ञान का उद्भव अत्यन्त प्राचीन है। यूनानी विचारक अरस्तू को राजनीति विज्ञान का पितामह कहा जाता है। यूनानी चिन्तन में प्लेटो का आदर्शवाद एवं अरस्तू का बुद्धिवाद समाहित है।
राजनीतिशास्त्र या राजनीति विज्ञान अत्यन्त प्राचीन विषय है। प्रारंभ में इसे स्वतंत्र विषय के रूप में नहीं स्वीकारा गया। राजनीति विज्ञान का अध्ययन नीतिशास्त्र, दर्शनशास्त्र, इतिहास, एवं विधिशास्त्र आदि की अवधारणाओं के आधार पर ही करने की परम्परा थी। आधुनिक समय में इसे न केवल स्वतंत्र विषय के रूप में स्वीकारा गया अपितु सामाजिक विज्ञानों के सन्दर्भों में इसका पर्याप्त विकास भी हुआ। राजनीति विज्ञान का अध्ययन आज के सन्दर्भ में पहले की अपेक्षा एक ओर जहां अत्यधिक महत्वपूर्ण है वहीं दूसरी ओर वह अत्यन्त जटिल भी है।
राजनीति विज्ञान का महत्व इस तथ्य से प्रकट होता है कि आज राजनीतिक प्रक्रिया का अध्ययन राष्ट्रीय एवं अन्तर्राष्ट्रीय-दोनों प्रकार की राजनीति को समझने के लिये आवश्यक है। प्रक्रिया के अध्ययन से ही वास्तविक राजनीति एवं उनके भीतर अवस्थित तथ्यों का ज्ञान संभव है।
राजनीति विज्ञान की जटिलता उनके अतिव्यापी रूप व उनसे उत्पन्न स्वरूप एवं प्रकृति से जुड़ी हुई है। आज राजनीति विज्ञान ’राजनीतिक’ व गैर राजनीतिक दोनों प्रकार के तत्वों से सम्बंधित है। राजनीतिक तत्व प्रत्यक्ष रूप से राजनीतिक प्रक्रिया को संचालित करते है और इस दृष्टि से राजनीति विज्ञान के अन्तर्गत राज्य सरकार, सरकारी संस्थाओं, चुनाव प्रणाली व राजनीतिक व्यवहार का अध्ययन किया जाता है। गैर राजनीतिक तत्व अप्रत्यक्ष रूप से राजनीतिक प्रक्रिया को चलाने में योगदान देते हैं और इस कारण राजनीति की सही समझ इनको समन्वित करके ही प्राप्त की जा सकती है। इसी उद्धेश्य से राजनीतिक अध्ययन में समाज, अर्थव्यवस्था, धर्म, संस्कृति, भूगोल, विज्ञान व तकनीकी, मनोविज्ञान व इतिहास जैसे सहयोगी तत्वों को पर्याप्त महत्व दिया जाता है।
यूनानी विचारकों के समय से लेकर आधुनिक काल तक के विभिन्न चिन्तकों, सिद्धान्तवेत्ताओं और विश्लेषकों के योगदानों से राजनीति विज्ञान के रूप, अध्ययन सामग्री एवं उसकी परम्पराएॅ समय-समय पर परिवर्तित होती रही हैं। तद्नुरूप इस विषय का निरन्तर विकास होता रहा हैं। इस विकासक्रम में राजनीति विज्ञान के अध्ययन के सम्बन्ध में दो प्रमुख दृष्टिकोणों का उदय हुआ है : परम्परागत दृष्टिकोण एवं आधुनिक दृष्टिकोण। पारम्परिक या परम्परागत दृष्टिकोण राज्य-प्रधानता का परिचय देता है जबकि आधुनिक दृष्टिकोण प्रक्रिया-प्रधानता का।
राजनीति विज्ञान का परम्परागत दृष्टिकोण
ईसा पूर्व छठी सदी से 20वीं सदी में लगभग द्वितीय महायुद्ध से पूर्व तक जिस राजनीतिक दृष्टिकोण (political approach) का प्रचलन रहा है, उसे अध्ययन सुविधा की दृष्टि से 'परम्परागत राजनीतिक दृष्टिकोण' कहा जाता है। इसे आदर्शवादी या शास्त्रीय दृष्टिकोण भी कहा जाता है।
परम्परागत राजनीतिक सिद्धांत के निर्माण व विकास में अनेक राजनीतिक विचारकों का योगदान रहा है यथा- प्लेटो, अरस्तू, सिसरो, सन्त अगस्टीन, एक्विनास, लॉक, रूसो, मॉन्टेस्क्यू, कान्ट, हीगल, ग्रीन आदि। आधुनिक युग में भी अनेक विद्वान परम्परागत दृष्टिकोण के समर्थक माने जाते है जैसे- लियो स्ट्रॉस, ऐरिक वोगोलिन, ऑकसॉट, हन्ना आरेण्ट आदि।
प्राचीन यूनान व रोम में राजनीतिक सिद्धान्त के निर्माण के लिये दर्शनशास्त्र, नीतिशास्त्र, तर्कशास्त्र, इतिहास व विधि की अवधारणाओं को आधार बनाया गया था किन्तु मध्यकाल में मुख्यतः ईसाई धर्मशास्त्रीय दृष्टिकोण को राजनीतिक सिद्धान्त के निर्माण का आधार बनाया गया। 16वीं सदी में पुनर्जागरण आन्दोलन ने बौद्धिक राजनीतिक चेतना को जन्म दिया साथ ही राष्ट्र-राज्य अवधारणा को जन्म दिया। 18 वीं सदी की औद्योगिक क्रांति ने राजनीतिक सिद्धान्त के विकास को नई गति प्रदान की। इंग्लैण्ड की गौरवपूर्ण क्रांति, फ्रांस व अमेरिका की लोकतांत्रिक क्रांतियों ने परम्परागत राजनीतिक सिद्धान्त का विकास ’उदारवादी लोकतांत्रिक राजनीतिक सिद्धांत’ के रूप में किया।
परम्परागत राजनीतिक दृष्टिकोण ने राजनीतिक सिद्धान्त के निर्माण के लिये मुख्यतः दार्शनिक, तार्किक नैतिक, ऐतिहासिक व विधिक पद्धतियों को अपनाया है। 19वीं सदी से इसने विधिक, संवैधानिक, संस्थागत, विवरणात्मक एवं तुलनात्मक पद्धतियों पर विशेष बल दिया है। 20वीं सदी के प्रारंभ से ही परम्परागत दृष्टिकोण ने राजनीतिक सिद्धान्त के निर्माण के लिये एक नई दृष्टि अपनाई जो अतीत की तुलना में अधिक यथार्थवादी थी। परम्परागत राजनीतिक विज्ञान में सरकार एवं उसके वैधानिक अंगों के बाहर व्यवहार में सरकार की नीतियों एवं निर्णयों को प्रभावित करने वाले सामाजिक राजनीतिक तथ्यों के अध्ययन पर बल दिया। राजनीतिक दल एवम् दबाबसमूहों के साथ-साथ औपचारिक संगठनों के अध्ययन पर बल दिया। इसने उन सामाजिक, आर्थिक परिस्थितियों एवं आन्दोलनों के अध्ययन पर भी बल दिया जो स्पष्टतः सरकार के औपचारिक संगठन से बाहर तो होते हैं किन्तु उसकी नीतियों एवं कार्यक्रमों को प्रभावित करते हैं।

# अर्थ एवं परिभाषा

’राजनीति’ का पर्यायवाची अंग्रेजी शब्द 'पॉलिटिक्स' यूनानी भाषा के 'पॉलिस' (Polis) शब्द से बना है जिसका अर्थ 'नगर’ अथवा ’राज्य’ है। प्राचीन यूनान में प्रत्येक नगर एक स्वतंत्र राज्य के रूप में संगठित होता था और पॉलिटिक्स शब्द से उन नगर राज्यों से सम्बंधित शासन की विद्या का बोध होता था। धीरे-धीरे नगर राज्यों (सिटी स्टेट्स) का स्थान राष्ट्रीय राज्योंं (Nation-State) ने ले लिया अतः राजनीति भी राज्य के विस्तृत रूप से सम्बंधित विद्या हो गई।
आधुनिक युग में जब संसार प्रत्येक विषय के वैज्ञानिक व व्यवस्थित अध्ययन की ओर झुक रहा है, राज्य से सम्बंधित विषयों का अध्ययन राजनीति शास्त्र अथवा राजनीति विज्ञान कहा जाता है। परम्परागत राजनीति विज्ञान के विद्वानों ने राजनीति विज्ञान की भिन्न-भिन्न परिभाषाएॅ दी हैं। इन परिभाषाओं की निम्नांकित शीर्षकों के अन्तर्गत व्याख्या की जा सकती हैः-
(१) राजनीति विज्ञान राज्य का अध्ययन है- अनेक राजनीतिशास्त्रियों की मान्यता है कि प्राचीन काल से ही राजनीति विज्ञान राज्य नामक संस्था के अध्ययन का विषय है। विद्वानों की मान्यता है कि प्राचीन काल से आधुनिक काल तक राजनीति विज्ञान का ’केन्द्रीय तत्व’ राज्य ही रहा है। अतः राजनीति विज्ञान में राज्य का ही अध्ययन किया जाना चाहिये। प्रसिद्ध राजनीतिशास्त्री ब्लुंशली के अनुसार राजनीति शास्त्र वह विज्ञान है जिसका संबंध राज्य से है और जो यह समझने का प्रयत्न करता है कि राज्य के आधारभूत तत्व क्या है, उसका आवश्यक स्वरूप क्या है, उसकी किन-किन विविध रूपों में अभिव्यक्ति होती है तथा उसका विकास कैसे हुआ।’ जर्मन लेखक गैरिस का कथन है कि राजनीति शास्त्र में, शक्ति की संस्था के रूप में, राज्य के समस्त संबंधों, उसकी उत्पत्ति, उसके मूर्त रूप (भूमि एवं निवासी), उसके प्रयोजन, उसके नैतिक महत्व, उसकी आर्थिक समस्याओं, उसके अस्तित्व की अवस्थाओं उसके वित्तीय पहलू, उद्धेश्य आदि पर विचार किया जाता है। डाक्टर गार्नर के अनुसार ’’राजनीति शास्त्र का प्रारंभ तथा अन्त राज्य के साथ होता है।’’ डाक्टर जकारिया का कथन है कि ’’राजनीति शास्त्र व्यवस्थित रूप में उन आधारभूत सिद्धान्तों का निरूपण करता है जिनके अनुसार समष्टि रूप में राज्य का संगठन होता है और प्रभुसत्ता का प्रयोग किया जाता है।’
उपर्युक्त सभी परिभाषाओं से स्पष्ट है कि राजनीति विज्ञान का केन्द्रीय विषय राज्य है। इसका कारण प्लेटो व अरस्तू के समय से चली आ रही यह मान्यता है कि राज्य का अस्तित्व कुछ पवित्र लक्ष्यों की प्राप्ति के लिये है।
(२) राजनीति विज्ञान सरकार का अध्ययन है - कुछ राजनीतिशास्त्रियों की राय में राजनीति विज्ञान में राज्य का नहीं अपितु सरकार का अध्ययन किया जाना चाहिये। उनका मत है कि राज्य मनुष्यों का ही संगठन विशेष है तथा उसकी क्रियात्मक अभिव्यक्ति सरकार के माध्यम से होती है। उनका तर्क है कि राज्य एक अमूर्त संरचना है जबकि सरकार एक मूर्त एवं प्रत्यक्ष संस्था है और सरकार ही सम्प्रभुता का प्रयोग करती है। सरकार ही राज्य का वह यन्त्र होता है जिसके द्वारा उसके उद्देश्य तथा प्रयोजन कार्यरूप में परिणित होते हैं। अतः राजनीति विज्ञान में सरकार का ही अध्ययन होना चाहिये। सीले के अनुसार ’’राजनीति विज्ञान शासन के तत्वों का अनुसंधान उसी प्रकार करता है जैसे सम्पत्ति शास्त्र सम्पत्ति का, जीवविज्ञान जीवन का, अंकगणित अंकों का तथा रेखागणित स्थान एवं लम्बाई-चौड़ाई का करता है।’’ लीकॉक ने इस सन्दर्भ में संक्षिप्त एवं सारगर्भित परिभाषा दी है- ‘‘राजनीति विज्ञान सरकार से सम्बंधित शास्त्र है।’’[2]
(३) राजनीति विज्ञान राज्य एवं सरकार दोनों का अध्ययन है- परम्परागत राजनीति विज्ञान के कुछ विद्वानों की मान्यता है कि केवल राज्य या केवल सरकार की दृष्टि से दी गई परिभाषाएॅ अपूर्ण हैं। वस्तुतः राज्य एवं सरकार का परस्पर घनिष्ठ संबंध है और इनमें से किसी एक के अभाव में दूसरे का अध्ययन ही नहीं किया जा सकता है। यदि राज्य अमूर्त संरचना है तो सरकार इसे मूर्त व भौतिक रूप प्रदान करती है तथा इसी प्रकार यदि राज्य प्रभुसत्ता को धारण करने वाला है तो सरकार उस प्रभुसत्ता का उपभोग करती है। अतः राजनीति विज्ञान के अन्तर्गत इन दोनों का ही अध्ययन किया जाना चाहिये। पॉल जैनेट के अनुसार ’’राजनीति विज्ञान सामाजिक विज्ञानों का वह अंग है जिसमें राज्य के आधार तथा सरकार के सिद्धान्तों पर विचार किया जाता है।’’ डिमॉक के अनुसार राजनीति विज्ञान का संबंध राज्य तथा उसके साधन सरकार से है।’’ गिलक्राइस्ट ने संक्षिप्त परिभाषा देते हुये कहा है कि ’’राजनीति विज्ञान राज्य व सरकार की सामान्य समस्याओं का अध्ययन करता है।’’
(४) राजनीति विज्ञान मानव तत्व के सन्दर्भ में अध्ययन है- कुछ राजनीतिशास्त्री उपरोक्त परिभाषाओं को पूर्ण नहीं मानते क्योंकि इन परिभाषाओं में मानव तत्व की उपेक्षा की गई है। इनकी मान्यता है कि राज्य या सरकार का अध्ययन बिना मानव के उद्देश्यहीन एवं महत्वहीन है क्योंकि इनका निर्माण मानव के हित के लिये ही हुआ है अतः मानव-तत्व का अध्ययन अनिवार्य है।
प्रोफेसर लास्की की अनुसार ‘‘राजनीति शास्त्र के अध्ययन का संबंध संगठित राज्यों से सम्बंधित मनुष्यों के जीवन से है।’’ राजनीति शास्त्र के प्रसंग में मानव तत्व का महत्व व्यक्त करते हुये एन्साइक्लोपीडिया ऑफ सोशल साइन्सेज में हरमन हेलरने तो यहाँ तक कहा है कि ’’राजनीति शास्त्र के सर्वांगीण स्वरूप का निर्धारण उसकी मनुष्य विषयक मौलिक मान्यताओं द्वारा होता है।’’ वस्तुतः इसका अर्थ यह है कि राजनीति विज्ञान एक ऐसा सामाजिक विज्ञान है जिसके अन्तर्गत इस तथ्य का भी अध्ययन किया जाता है कि किसी संगठित राजनीतिक समाज में स्वयं मनुष्य की स्थिति क्या है। राजनीति विज्ञान व्यक्ति के अधिकार व स्वतन्त्रताओं के अध्ययन के साथ समाज के विभिन्न समुदायों व वर्गों के प्रति सरकार की नीतियों का भी अध्ययन करता है।
अतः राजनीति विज्ञान की परिभाषा हम ऐसे शास्त्र के रूप में कर सकते है जिसका संबंध उसके राज्य नामक संगठन से होता है और जिसके अन्तर्गत स्वभावतः सरकार का भी विस्तृत अध्ययन सम्मिलित होता हैं संक्षेप में राजनीति विज्ञान के अन्तर्गत राज्य, सरकार तथा अन्य सम्बंधित संगठनों व संस्थाओं का, मानव के राजनीतिक जीवन के संदर्भ में अध्ययन किया जाता है।
राजनीति विज्ञान से सम्बंधित परम्परागत परिभाषायें निम्न प्रवृत्तियां इंगित करती है-
1.	अपने पारम्परिक सन्दर्भ में राजनीति विज्ञान राज्य व सरकार दोनों का अध्ययन करता है।
2.	राजनीति विज्ञान का राज्य विषयक अध्ययन मूलतः संस्थात्मक है क्योंकि उसमें केन्द्रीय महत्व राज्य अथवा सरकार का है, अन्य तत्व मात्र सांयोगिक है।
3.	राजनीति विज्ञान औपचारिक रूप से राजनीतिक संस्थाओं का अध्ययन करते हुये राज्य के संविधान में निहित कानूनी वास्तविकता को अध्ययन का आधार बनाता है।
4.	परम्परागत राजनीति विज्ञान राजनीतिक प्रक्रियाओं के अध्ययन की अपेक्षा राज्य की नीतियों के अध्ययन पर बल देता है।

राजनीति विज्ञान का क्षेत्र
जिस प्रकार राजनीति विज्ञान की परिभाषा विभिन्न विचारकों ने विभिन्न प्रकार से की है, उसी प्रकार उसके क्षेत्र को भिन्न-भिन्न लेखकों ने विभिन्न शब्दों में व्यक्त किया है। उदाहरणार्थ फ्रांसीसी विचारक ब्लुंशली के अनुसार ’’राजनीति विज्ञान का संबंध राज्य के आधारों से है वह उसकी आवश्यक प्रकृति, उसके विविध रूपों, उसकी अभिव्यक्ति तथा उसके विकास का अध्ययन करता है।’’ डॉ॰ गार्नर के अनुसार ’’इसकी मौलिक समस्याओं में साधारणतः प्रथम राज्य की उत्पत्ति और उसकी प्रकृति का अनुसंधान, द्वितीय राजनीतिक संस्थाओं की प्रगति, उसके इतिहास तथा उनके स्वरूपों का अध्ययन, तथा तृतीय, जहां तक संभव हो, इसके आधार पर राजनैतिक और विकास के नियमों का निर्धारण करना सम्मिलित है। गैटेल ने राजनीति शास्त्र के क्षेत्र का विस्तृत वर्णन करते हुये लिखा है कि ‘‘ऐतिहासिक दृष्टि से राजनीति शास्त्र राज्य की उत्पत्ति, राजनीतिक संस्थाओं के विकास तथा अतीत के सिद्धान्तों का अध्ययन करता है।... वर्तमान का अध्ययन करने में यह विद्यमान राजनीतिक संस्थाओं तथा विचारधाराओं का वर्णन, उनकी तुलना तथा वर्गीकरण करने का प्रयत्न करता है। परिवर्तनशील परिस्थितियों तथा नैतिक मापदण्डों के आधार पर राजनीतिक संस्थाओं तथा क्रियाकलापों को अधिक उन्नत बनाने के उद्धेश्य से राजनीति शास्त्र भविष्य की ओर भी देखता हुआ यह भी विचार करता है कि राज्य कैसा होना चाहिये।’’
राजनीति शास्त्र के क्षेत्र के विषय में उपरोक्त परिभाषाओं से तीन विचारधाराएँ सामने आती है-
•	प्रथम राज्य को राजनीति विज्ञान का प्रतिपाद्य विषय मानती है,
•	द्वितीय विचारधारा सरकार पर ही ध्यान केन्द्रित करती है
•	तृतीय विचारधारा राज्य व सरकार दोनों को राजनीति विज्ञान का प्रतिपाद्य विषय मानती है।
परम्परागत राजनीति विज्ञान का क्षेत्र निर्धारण करने हेतु संयुक्त राष्ट्र संघ की यूनेस्को द्वारा सितम्बर 1948 में विश्व के प्रमुख राजनीतिशास्त्रियों का सम्मेलन अयोजित किया गया जिसमें परम्परागत राजनीति विज्ञान के क्षेत्र के अन्तर्गत निम्नलिखित अध्ययन विषय शामिल किये जाने का निर्णय किया गया-
(१) राजनीति के सिद्धान्त- अतीत और वर्तमान के राजनीतिक सिद्धान्तों एवं विचारों का अध्ययन।
(२) राजनीतिक संस्थाएँ - संविधान, राष्ट्रीय सरकार, प्रादेशिक व स्थानीय शासन का सरल व तुलनात्मक अध्ययन।
(३) राजनीतिक दल, समूह एवं लोकमत- राजनीतिक दल एवं दबाब समूहों का राजनीतिक व्यवहार, लोकमत तथा शासन में नागरिकों के भाग लेने की प्रक्रिया का अध्ययन।
(४) अन्तर्राष्ट्रीय सम्बन्ध- अन्तर्राष्ट्रीय राजनीति, अन्तर्राष्ट्रीय विधि, अन्तर्राष्ट्रीय संगठन तथा अन्तर्राष्ट्रीय प्रशासन का अध्ययन।

परम्परागत राजनीति विज्ञान की विशेषताएँ

परम्परागत राजनीति विज्ञान दर्शन एवं कल्पना पर आधारित है। परम्परावादी विचारक अधिकांशतः दर्शन से प्रभावित रहे हैं। इन विचारकों ने मानवीय जीवन के मूल्यों पर ध्यान दिया हैं। इनके चिन्तन की प्रणाली निगमनात्मक है। परम्परागत राजनीति विज्ञान में प्लेटो का विशेष महत्व है। प्लेटो के अतिरिक्त रोमन विचारक सिसरो और मध्ययुग में संत ऑगस्टाइन के चिन्तन में परम्परागत राजनीति विज्ञान की स्पष्ट झलक मिलती हैं। आधुनिक युग में परम्परागत राजनीति विज्ञान के प्रबल समर्थको की काफी संख्या है। रूसो,काण्ट, हीगल, ग्रीन, बोसांके, लास्की, ओकशॉट एवं लियोस्ट्रास की रचनाओं में प्लेटो के विचारों की स्पष्ट झलक दिखाई देती है।
राजनीति विज्ञान का आधुनिक दृष्टिकोण
आधुनिक काल में परम्परागत राजनीति विज्ञान की अध्ययन सामग्री एवं राज्य संबंधी धारणओं की कटु आलोचना हुई है। आलोचकों के अनुसार राज्य व राजनीतिक संस्थाओं की परिधि से परे भी कुछ प्रक्रियाएँ एवं एक परिवेश देखने को मिलता है जिसके अध्ययन की उपेक्षा राजनीति विज्ञान की गरिमा व उपयोगिता के लिये अनर्थकारी है।
इस मत के प्रतिवादक यह मानते है कि सभी समाज विज्ञानों की प्रेरणा स्रोत व अध्ययन का केन्द्र बिन्दु मानव-व्यवहार है और राजनीति विज्ञान सामान्यतः मानव व्यवहार के राजनीतिक पहलू का अध्ययन है। द्वितीय महायुद्ध से पूर्व कतिपय राजनीतिक विचारक राजनीति विज्ञान के अध्ययन में मनुष्य की राजनीतिक प्रक्रियाओं एवं गतिविधियों को प्रमुख स्थान दिये जाने के प्रति आग्रहशील रहे। बाल्टर वैजहॉट, वुडरो विल्सन, लार्ड ब्राइस आदि ने राजनीति के यथार्थवादी अध्ययन पर बल दिया। ग्राहम वालास, आर्थर बैन्टले, कैटलिन और लासवैल ने मानव एवं उसके व्यवहार के अध्ययन पर बल दिया। चार्ल्स मैरियम ने 1925 की अमरीकी राजनीति विज्ञान एशोसियेशन के सम्मेलन में राजनीति विज्ञान के अध्ययन के लिये वैज्ञानिक तकनीकों एवं प्रविधियों के विकास एवं प्रयोग पर बल दिया। 1930 में लासवैल ने अपनी पुस्तक ‘साइको-पैथौलॉजी एण्ड पॉलिटिक्स’ में राजनीतिक घटनाओं एवं क्रियाओं की व्याख्या के लिये फ्राइड के मनोविज्ञान को आधार बनाया।
द्वितीय महायुद्ध के पूर्व अमेरिका का शिकागो विश्वविद्यालय व्यवहारवादी राजनीति विज्ञान का कार्यक्षेत्र बन चुका था। परम्परागत राजनीति विज्ञान से आधुनिक राजनीति विज्ञान तक की विकास प्रक्रिया में द्वितीय महायुद्ध की घटना का विशेष महत्व है जिसके बाद की दुनिया पूर्व की दुनिया से राजनीतिक संरचना, औद्योगिक विकास, वैज्ञानिक व तकनीकी उपलब्धियों तथा सैन्य क्षमता की दृष्टि से अत्यधिक भिन्न थी। विश्वस्तर पर हुये इस गंभीर परिवर्तन ने मानव समाज व संस्कृति की परम्परागत अवधारणाओं के स्थान पर नई अवधारणाओं को जन्म दिया। द्वितीय महायुद्ध के पश्चात् इस वातावरण में चार्ल्स मैरियम के अपनी रचना ’न्यू आस्पेक्ट ऑफ पॉलिटिक्स’ में राजनीति विज्ञान के अध्ययन हेतु नवीन एवं वैज्ञानिक तकनीकों के प्रयोग का पूर्ण समर्थन किया।
उपरोक्त पृष्ठभूमि में 1960 के दशक में अमेरिका के शिकागो विश्वविद्यालय के राजनीतिशास्त्रियों ने राजनीति विज्ञान को दार्शनिक पद्धति से मुक्त करने एवं उसके अध्ययन को अधिक से अधिक वैज्ञानिक बनाने का प्रयत्न किया। राजनीति विज्ञान को सामाजिक विज्ञान मानते हुये इसके अध्ययन को पूर्ण बनाने हेतु समाजशास्त्र, मनोविज्ञान, अर्थशास्त्र, मानवशास्त्र जैसे समाज विज्ञानों की वैज्ञानिक पद्धतियों को अपनाना उचित समझा। इन वैज्ञानिकों में डेविड ईस्टन, कैटलिन, लासवैल आदि प्रमुख है।
राजनीति विज्ञान का अर्थ एवं परिभाषा
राजनीति विज्ञान की आधुनिक अवधारणाओं की दृष्टि से जार्ज कैटलिन, डेविड ईस्टन, हैराल्ड लासवैल व काप्लान विशेष उल्लेखनीय है। इन विद्वानों ने राजनीति विज्ञान संबंधी अपने कथ्यों में राजनीति के वास्तविक एवं व्यावहारिक सन्दर्भों पर बल देते हुये उसे शक्ति, प्रभाव, राजनीतिक औचित्य एवं सत्ता का अध्ययन माना है।
आधुनिक दृष्टिकोण के समर्थक राजनीति शास्त्रियों द्वारा राजनीति विज्ञान के बारे में जो विचार प्रस्तुत किये हैं उनको निम्नलिखित बिन्दुओं के अन्तर्गत स्पष्ट किया जा सकता है-
(१) राजनीति विज्ञान मानव क्रियाओं का अध्ययन है- राजनीति विज्ञान के आधुनिक दृष्टिकोण के अनुसार राजनीति विज्ञान मानव के राजनीतिक व्यवहार एवं क्रियाओं का अध्ययन करता है। मानव व्यवहार को गैर राजनीतिक-कारक भी प्रभावित करते है। इन सभी कारकों का राजनीति विज्ञान में अध्ययन किया जाता है। ए. हर्ड एवं एस. हंटिग्टन का कथन है ’’राजनीतिक व्यवहारवाद शासन को मानव और उसके समुदायों के कार्यों की एक प्रक्रिया के रूप में स्वीकारता है। हस्जार व स्टीवेन्सन का यह विचार है कि ’’राजनीति विज्ञान अपने अध्ययन क्षेत्र में प्राथमिक रूप में व्यक्तियों के पारस्परिक व सामूहिक तथा राज्य एवं राज्यों के मध्य प्रकट शक्ति संबंधों से सम्बंधित है।
(२) राजनीति विज्ञान शक्ति का अध्ययन है- कैटलिन व लासवैल इस विचार के समर्थक है। दोनों के विवेचन का मुख्य आधार मनोविज्ञान है। कैटलिन ने 1927-28 में राज्य के स्थान पर मनुष्य के राजनीतिक क्रिया कलाप के अध्ययन पर बल देते हुये राजनीति को प्रभुत्व एवं नियंत्रण के लिये किये जाने वाला संघर्ष बताया है। उसके मतानुसार संघर्ष का मूल स्रोत मानव की यह इच्छा रही है कि दूसरे लोग उसका अस्तित्व मानें। 1962 में अपनी पुस्तक सिस्टेमैटिक पॉलिटिक्स में कैटलिन ने लिखा है- नियंत्रण भावना के कारण जो कार्य किये जाते है तथा नियंत्रण की भावना पर आधारित संबंधों की इच्छाओं के कारण जिस ढाँचे व इच्छाओं का निर्माण होता है, राजनीति शास्त्र का संबंध उन सबसे है। अन्य शक्तिवादी विचारक लासवैल की मान्यता है कि समाज में कतिपय मूल्यों व मूल्यवान व्यक्तियों की प्राप्ति के लिये हर व्यक्ति अपना प्रभाव डालने की चेष्टा करता हैं तथा प्रभाव चेष्टा में शक्ति भाव निहित रहता है। अतः लासवैल के अनुसार 'राजनीति शास्त्र का अभीष्ट वह राजनीति है जो बतलाये कि कौन, क्या, कब और कैसे प्राप्त करता है।' उसके अनुसार राजनीतिक क्रियाकलाप का प्रारंभ उस परिस्थिति से होता है जिसमें कर्ता विभिन्न मूल्यों की प्राप्ति के लिये प्रयत्न करता है तथा शक्ति जिसकी आवश्यक शर्त होती है।
(३) राजनीति विज्ञान राज-व्यवस्थाओं का अध्ययन है- इस दृष्टिकोण के समर्थक डेविड ईस्टन, आमण्ड, आर. केगन आदि है। यह दृष्टिकोण राजनीति विज्ञान को समाजशास्त्रीय दृष्टिकोण में परिभाषित करता हैं। इनकी मान्यता है कि सम्पूर्ण समाज स्वयं में एक व्यवस्था है और राज व्यवस्था इस सम्पूर्ण समाज व्यवस्था की एक उपव्यवस्था है तथा वह उसके एक अभिन्न भाग के रूप में होती है। राज्य व्यवस्था में अनेक क्रियाशील संरचनाएॅ होती हैं जैसे संविधान सरकार के अंग, राजनीतिक दल, दबाब समूह, लोकमत एवं निर्वाचन एवं मानव-व्यववहार इस व्यवस्था का अभिन्न भाग है। संक्षेप में इन विद्वानों की मान्यता है कि राजनीति विज्ञान सम्पूर्ण समाज व्यवस्था के अंग के रूप में राज-व्यवस्था की इन संरचनाओं की पारस्परिक क्रियाओं एवं संबंधों तथा मानव के राजनीतिक व्यवहार का अध्ययन करता है। राजनीति विज्ञान राजव्यवस्था के अध्ययन के अन्तर्गत निम्न तथ्यों पर अधिक बल देता है -संपूर्ण समाज व्यवस्था के अंग के रूप में राजनीतिक प्रक्रिया का अध्ययन, व्यवस्था की संरचना एवं समूहों के पारस्परिक संबंधों का अध्ययन।
(४) राजनीति विज्ञान निर्णय प्रक्रिया का अध्ययन है- इस दृष्टिकोण के समर्थक राजनीतिशास्त्री यह मानते है कि राजनीति विज्ञान सरकार का अध्ययन करते हुये समाज या राज्य में विद्यमान परिस्थितियों के सन्दर्भ में सरकार या शास्त्र के नीति संबंधी निर्णय लेने की प्रक्रिया का भी अध्ययन करता है। इस कारण राजनीति विज्ञान ऐसा विज्ञान है जो किसी शासन की नीति-प्रक्रिया एवं उसके द्वारा नीति निर्माण का अध्ययन करता है विशेषकर इन दोनों को प्रभावित करने वाले कारकों के संदर्भ में, इस दृष्टिकोण की मान्यता है कि मानव प्रकृति के सन्दर्भ में सरकार द्वारा नीति निर्माण-प्रक्रिया का का अध्ययन किया जाना चाहिए। वास्तविक राजनीतिक जीवन में शासन के नाम पर निर्णय लेने का कार्य स्वयं व्यक्ति करते हैं और इसलिये निर्णय निर्माण प्रक्रिया पर निर्णयकर्ताओं के व्यक्तित्व, अभिरूचि संस्कृति, धर्म, राजनीतिक विचारधारा, मानसिक स्तर निर्णय लेने की शक्ति आदि तत्वोंं का व्यापक प्रभाव पड़ता है।
अतः यह कहा जा सकता है कि आधुनिक दृष्टिकोण के अनुसार राजनीति विज्ञान मनुष्य के सामाजिक राजनीतिक जीवन का अध्ययन करता है। इसके अन्तर्गत राजनीतिक प्रक्रियाओं के साथ साथ राजनीतिक संगठनों का भी अध्ययन किया जाता है। पिनॉक एवं स्मिथ के अनुसार क्या है (यथार्थ) तथा क्या होना चाहिये (आदर्श) और इन दोनों के बीच यथासंभव समन्वय कैसे प्राप्त किया जाये, इस दृष्टि से हम सरकार तथा राजनीतिक प्रक्रिया के व्यवस्थित अध्ययन को राजनीति विज्ञान कहते है।
राजनीति विज्ञान के क्षेत्र
आधुनिक युग में राजनीति विज्ञान का क्षेत्र अत्यधिक विकसित है। शक्ति व प्रभाव के सन्दर्भ में राजनीति की सर्वव्यापकता ने उसे हर तरफ पहुंचा दिया है और न केवल सामाजिक बल्कि व्यक्गित जीवन के भी लगभग सभी पक्ष राजनीतिक व्यवस्था के अधीन है। राजनीति की सर्वव्यापकता ने जहाँ एक तरफ राजनीतिक व्याख्याओं की लोकधर्मिता सिद्ध की है वहीं उसने राजनीतिक क्या है, इस संबंध में अस्पष्टता व भ्रम भी पैदा किया हैं। इसके बावजूद राजनीतिक विज्ञान के क्षेत्र को राज्यप्रधान व राज्येतर सन्दर्भों में भलीभांति समझा जा सकता है।
राज्यप्रधान संदर्भ में राज्य की अवधारणाओं- समाजवाद, लोकतंत्र इत्यादि, सरकार या संगठन संविधान वर्णित व वास्तविक व्यवहार संबंधी, सरकारी पद व संस्थाओं के पारस्परिक संबंध, निर्वाचन, व्यवस्थापिका व न्यायपालिका के संगठनात्मक व प्रयोगात्मक पक्ष तथा राज्य की व्याख्या से सम्बंधित राजनीतिक विचारधारा व अवधारणाएॅ, उत्पत्ति के, राज्य क्रियाशीलता के सिद्धान्त, राज्य-परक विचारधाराएँ स्वतंत्रता, समानता, अधिकार इत्यादि।
राज्येत्तर सन्दर्भ में राजनीति की प्रक्रियात्मक वास्तविकता, राजनीति व्यवस्था के विभिन्न दृष्टिकोण, राज्येत्तर संस्थाएॅ जैसे राजनीतिक दल, दबाव व हित समूह, गैर राज्य-प्रक्रियाएॅ व उनका विस्तार, अन्तर्राष्ट्रीय राजनीतिक वास्तविकताएॅ तथा जटिलताएॅ इत्यादि आती हैं। प्रतिनिधित्व के सिद्वान्तों व विधियों को भी इसी सन्दर्भ में समझा जा सकता है।
राजनीति विज्ञान के अध्ययन क्षेत्र के बारे में आधुनिक दृष्टिकोण की कुछ आधारभूत मान्यताऐं हैं जैसे- अध्ययन क्षेत्र के निर्धारण में यथार्थपरक दृष्टिकोण अपनाना, राजनीतिक विज्ञान की विषय वस्तु को अन्तर-अनुशासनात्मक दृष्टिकोण के अन्तर्गत समझा जाये, राजनीति विज्ञान के अध्ययन में वैज्ञानिक पद्धति व उपागमों को प्रयोग में लाया जाये।
आधुनिक दृष्टिकोण के अनुसार राजनीति विज्ञान के क्षेंत्र को निम्न बिंदुओं के अन्तर्गत स्पष्ट किया जा सकता है-
(१) मानव के राजनीतिक व्यवहार का अध्ययन- आधुनिक दृष्टिकोण मानव के राजनीतिक व्यवहार के अध्ययन पर बल देता है। यद्यपि पर मानव व्यवहार को प्रभावित करने बल्कि गैर-राजनीतिक तत्वों का भी अध्ययन करता है उसकी मान्यता है कि मानव व्यवहार को यथार्थ रूप में समझने के लिये उन सभी गैर राजनीतिक भावनाओं, मान्यताओं एवं शक्तियों के अध्ययन को सम्मिलित किया जाये जो मानव के राजनीतिक व्यवहार को प्रभावित करते है।
(२) विभिन्न अवधारणाओं का अध्ययन - आधुनिक राजनीति विज्ञान मुख्यतः शक्ति, प्रभाव, सत्ता, नियंत्रण, निर्णय प्रक्रिया आदि का वैज्ञानिक अध्ययन करता है। इस दृष्टिकोण के अनुसार ये ऐसी अवधारणाऐं है जिनकी पृष्ठभूमि में ही राजनीतिक संस्थाएॅ कार्य करती है। राजनीतिशास्त्री इन्हीं अवधारणाओं के परिप्रेक्ष्य में राजनीतिक संस्थाओं का अध्ययन करते है। इसी कारण इस प्रकार के अध्ययन को सत्ताओं का अनौपचारिक अध्ययन कहा गया है।
(३) राजनीति विज्ञान समस्याओं एवं संघर्षों का अध्ययन - आधुनिक राजनीतिशास्त्री यथा प्रोफेसर डायक एवं पीटर ओडगार्ड राजनीति शास्त्र को सार्वजनिक समस्याओं व संघर्षों का अध्ययन क्षेत्र में शामिल करते है। उनके मत में मूल्यों एवं साधनों की सीमितता के कारण उनके वितरण की समस्या पैदा होने से तनाव व राजनीति का प्रारंभ हो जाता है। वह राजनीतिक दलों के अतिरिक्त विभिन्न व्यक्तियों व समूहों में तक में फैल जाती हैं। प्रोफेसर डायक ने राजनीति को सार्वजनिक समस्याओं पर परस्पर विरोधी इच्छाओं वाले पात्रों के संघर्ष की राजनीति कहा है। पीटर ओडीगार्ड की मान्यता है कि इस संघर्ष में राजनीति के अलावा अन्य बाह्यतत्वों का नियंत्रण नहीं होना चाहिये।
(४) सार्वजनिक सहमति व सामान्य अभिमत का अध्ययन - कुछ विद्वानों के मत में राजनीति विज्ञान सार्वजनिक समस्याओं पर सहमति व सामान्य अभिमत का अध्ययन है। उनके विचार में संघर्ष संघर्ष के लिए ही नहीं वरन सामान्य सहमति व सामान्य अभिमत को प्रभावित करने के लिये होता है। इसीलिये एडवर्ड वेनफील्ड ने कहा है कि ‘किसी मसले को संघर्षमय बनाने अथवा सुलझाने वाली गतिविधियों (समझौता वार्ता, तर्क-वितर्क, विचार विमर्श शक्ति प्रयोग आदि) सभी राजनीति का अंग है।’’
उपरोक्त विश्लेषण से स्पष्ट है कि आधुनिक दृष्टिकोण के विद्धानों में राजनीति विज्ञान के क्षेत्र के संबंध में कुछ मतभेद होने के बावजूद कुछ आधारभूत बातों पर सहमति है, जैसे सभी की मान्यता है कि राजनीति विज्ञान का अध्ययन क्षेत्र यथार्थवादी हो, इसके अध्ययन में अंतर-अनुशासनात्मक दृष्टिकोण व वैज्ञानिक पद्धति का प्रयोग होना चाहिए। हालांकि यह सत्य है कि आधुनिक राजनीतिशास्त्रियों का राजनीति विज्ञान में वैज्ञानिक प्रामाणिकता व सुनिश्चितता का दावा अभी पूर्ण नहीं हुआ है। इसी कारण पिनॉक एवं स्मिथ ने आधुनिक दृष्टिकोण में कुछ संशोधन को स्वीकार करते हुए राजनीति विज्ञान के अध्ययन में व्यावहारिक राजनीति के अध्ययन के साथ ही राजनीतिक संस्थाओं के संगठनात्मक एवं मूल्यात्मक अध्ययन को उचित स्थान देने की बात कही है

राजनीति विज्ञान का अन्य समाज विज्ञानों से सम्बन्ध
अरस्तु के अनुसार मनुष्य एक सामाजिक प्राणी है। सामाजिक जीवन के समस्त आयाम (सांस्कृतिक, सामाजिक, नैतिक, मनोवैज्ञानिक, आर्थिक, राजनीतिक) उसकी जीवन शैली को सम्पन्न करते हैं। मानक जीवन की धुरी पर इन आयामों के सभी नियामक विषय परस्पर जुड़कर सतत परिचालित है। राजनीति इन सभी आयामों को समन्वित करने का महत्वपूर्ण कार्य करती है।
राजनीति विज्ञान एवं अन्य सामाजिक विज्ञानों की घनिष्ठता के कारण ही राजनीति विज्ञान के अध्ययन में प्राचीन काल से अन्तर-अनुशासनात्मक अध्ययन की परम्परा रही है। प्राचीन यूनानी विचारक प्लेटो, अरस्तू की रचनाओं में दर्शन व आचारशास्त्रसे राजनीति की घनिष्ठता स्पष्ट होती है। मध्ययुगीन विचारक सेण्ट आगस्टाइन व टॉमस एक्वीनास की रचनाओं में धर्मशास्त्र व नीतिशास्त्र के साथ राजनीति की घनिष्ठता प्रकट होती है।
16वीं सदी अर्थात् आधुनिक युग के प्रारम्भ के विद्वान मैकियावली ने इतिहास का अपने वैचारिक आधार में प्रयोग किया। उसके बाद हाब्स ने ज्यामिति, यांत्रिकी तथा चिकित्साविज्ञान के तथ्यों व सिद्धान्तों का उपयोग किया। रूसो व मॉन्टेस्क्यू ने राजनीति व भूगोल की घनिष्ठता को स्पष्ट किया। 18वीं सदी के उत्तरार्द्ध व 19वीं सदी के प्रारम्भिक काल में राजनीति विज्ञान व अन्य समाज विज्ञानों के बीच घनिष्ठ सम्बन्ध स्वीकारने में बाधा आयी क्योंकि इस काल में विभिन्न विज्ञानों द्वारा अपने को पूर्ण एवं स्वतंत्र विज्ञान मानने पर बल दिया गया। किन्तु 19वीं सदी के मध्यकाल से पुनः इस तथ्य को स्वीकारा जाने लगा कि सभी समाज विज्ञानों में घनिष्ठ सम्बन्ध होते है। कार्ल मार्क्स एवं आगस्त काम्टे ने सामाजिक विज्ञानों की घनिष्ठता पर बल दिया।
20 वीं सदी के प्रारम्भ के साथ ही राजनीति विज्ञान की अन्य विज्ञानों से घनिष्ठता प्रायः निर्विवाद रूप से स्वीकारी जाने लगी। व्यवहारवाद एवं उत्तर-व्यवहारवाद ने अन्तर-अनुशासनात्मक अध्ययन की अनिवार्यता को स्थापित किया। इस विकास में अमेरिकी राजनीति विज्ञानियों, विशेषकर शिकागो स्कूल के राजनीति विज्ञानियों, का प्रमुख योगदान रहा है। केटलिन, चार्ल्स मेरियम, गॉस्वेल, लासवेल, डेविड ईस्टन, स्टुअर्ट राइस, वी.ओ. की। (जूनियर) आदि ने अनुभववादी प्रमाणों के आधार पर अन्तर-अनुशासनात्मक अध्ययनों को पुख्ता किया। पॉल जेनेट ने लिखा है-
’’राजनीति शास्त्र का राजनीतिक अर्थव्यवस्था या अर्थशास्त्र से गहरा सम्बन्ध है’, इसका कानून से सम्बन्ध है चाहे वह प्राकृतिक हो या मानवीय जो कि नागरिकों के आपसी संबन्धों को नियमित करता है, वह इतिहास से सम्बन्धित है जो कि इसको आवश्यकता के अनुसार ’तथ्य’ देता है, इसका ‘तत्व ज्ञान’ या दर्शनशास्त्र और विशेषकर नैतिकता या आचार से सम्बन्ध है जो कि इसको ‘सिद्धान्त’ देता है।
सारांश यह है कि समाजशास्त्रों में पारस्परिक अर्न्तनिर्भरता पायी जाती है। कोई भी एक समाज विज्ञान समाज का उचित एवं समग्र अध्ययन नहीं कर सकता। इसलिए तमाम समाजशास्त्र आपस में सम्बन्धित हैं और अन्तर्शास्त्रीय अध्ययन पद्धति ने फिर से समाजशास्त्रों के इस सम्बन्ध को उभार दिया है। आज राजनैतिक अर्थशास्त्र (पॉलिटिकल इकोनॉमी), राजनैतिक नैतिकता (पॉलिटिकल मौरेलिटी), राजनैतिक इतिहास (पॉलिटिकल हिस्ट्री), राजनैतिक समाजशास्त्र (पॉलिटिकल सोशियोलॉजी), राजनैतिक मनोविज्ञान (पॉलिटिकल साइकोलॉजी), तथा राजनैतिक भूगोल (political geography) आदि विभिन्न राजनीति विज्ञान की नई शाखाओं का खुलना इस बात का प्रतीक है कि राजनीति विज्ञान अन्य समाज विज्ञानों से सम्बन्ध स्थापित किये बिना नहीं चल सकता।




# राजनीतिक दर्शन
 राजनीतिक दर्शन  अन्तर्गत राजनीति, स्वतंत्रता, न्याय, सम्पत्ति, अधिकार, कानून तथा सत्ता द्वारा कानून को लागू करने आदि विषयों से सम्बन्धित प्रश्नों पर चिन्तन किया जाता है : ये क्या हैं, उनकी आवश्यकता क्यों हैं, कौन सी वस्तु सरकार को 'वैध' बनाती है, किन अधिकारों और स्वतंत्रताओं की रक्षा करना सरकार का कर्तव्य है, विधि क्या है, किसी वैध सरकार के प्रति नागरिकों के क्या कर्त्तव्य हैं, कब किसी सरकार को उकाड़ फेंकना वैध है आदि।
प्राचीन काल में सारा व्यवस्थित चिंतन दर्शन के अंतर्गत होता था, अतः सारी विद्याएं दर्शन के विचार क्षेत्र में आती थी। राजनीति सिद्धान्त के अन्तर्गत राजनीति के भिन्न भिन्न पक्षों का अध्ययन किया जाता हैं। राजनीति का संबंध मनुष्यों के सार्वजनिक जीवन से हैं। परम्परागत अध्ययन में चिन्तन मूलक पद्धति की प्रधानता थी जिसमें सभी तत्वों का निरीक्षण तो नहीं किया जाता हैं, परन्तु तर्क शक्ति के आधार पर उसके सारे संभावित पक्षों, परस्पर संबंधों प्रभावों और परिणामों पर विचार किया जाता हैं।
== परिचय ==ra 'सिद्धान्त' का अर्थ है तर्कपूर्ण ढंग से संचित और विश्लेषित ज्ञान का समूह। राजनीति का सरोकार बहुत-सी चीजों से है, जिनमें व्यक्तियों और समूहों तथा वर्गों और राज्य के बीच के संबंध और न्यायपालिका, नौकरशाही आदि जैसी राज्य की संस्थाएँ शामिल हैं।
राजनीतिक सिद्धान्त की परिभाषा करते हुए डेविड वेल्ड कहते हैं-
राजनीतिक जीवन के बारे में ऐसी अवधारणाओं और सामान्यीकरणों का एक ताना-बाना है ‘जिनका संबंध सरकार, राज्य और समाज के स्वरूप, प्रयोजन और मुख्य विशेषताओं से तथा मानव प्राणियों की राजनीतिक क्षमताओं से संबंधित विचारों, मान्यताओं एवं अभिकथनों से है।
एंड्रू हैकर की परिभाषा के अनुसार राजनीतिक सिद्धान्त-
एक ओर अच्छे राज्य और अच्छे समाज के सिद्धान्तों की तटस्थ तलाश और दूसरी ओर राजनीतिक तथा सामाजिक यथार्थ की तटस्थ खोज का संयोग है।
राजनीतिक सिद्धान्त

गुल्ड और कोल्ब ने राजनीतिक सिद्धान्त की एक व्यापक परिभाषा करते हुए कहा है कि 'राजनीतिक सिद्धान्त राजनीति विज्ञान का एक उप-क्षेत्र’ है, ‘जिसमें निम्नलिखित का समावेश हैः
•	राजनीतिक दर्शन - राजनीति का एक नैतिक सिद्धान्त और राजनीतिक विचारों का एक ऐतिहासिक अध्ययन,
•	एक वैज्ञानिक मापदंड,
•	राजनीतिक विचारों का भाषाई विश्लेषण और
•	राजनीतिक व्यवहार के बारे में सामान्यीकरणों की खोज और उनका व्यवस्थित विकास।
हम यह निष्कर्ष निकाल सकते हैं कि बुनियादी तौर पर राजनीतिक सिद्धान्त का संबंध दार्शनिक तथा आनुभविक दोनों दृष्टियों से राज्य की संघटना से है। राज्य तथा राजनीतिक संस्थाओं के बारे में स्पष्टीकरण देने, उनका वर्णन करने और उनके संबंध में श्रेयस्कर सुझाव देने की कोशिश की जाती है। निःसन्देह, नैतिक दार्शनिक प्रयोजन का अध्ययन तो उसमें अंतर्निहित रहता ही है। चिंतक वाइन्स्टाइन ने गागर में सागर भरते हुए कहा था कि राजनीतिक सिद्धान्त मुख्यतः एक ऐसी संक्रिया है जिसमें प्रश्न पूछे जाते हैं, उन प्रश्नों के उत्तरों का विकास किया जाता है और मानव प्राणियों के सार्वजनिक जीवन के संबंध में काल्पनिक परिप्रेक्ष्यों की रचना की जाती है। जो प्रश्न पूछे जाते हैं वे कुछ इस तरह के होते हैंः राज्य का स्वरूप और प्रयोजन क्या है? राजनीतिक संगठन के साध्यों, लक्ष्यों और पद्धतियों के बारे में हम कैसे निर्णय करें? राज्य और व्यक्ति के बीच संबंध क्या है और क्या होना चाहिए? इतिहास के पूरे दौर में राजनीतिक सिद्धान्त इन प्रश्नों के उत्तर देता रहा है। इसे इसलिए महत्त्वपूर्ण माना गया है क्योंकि मनुष्य का भाग्य इस बात पर निर्भर होता है कि शासकों और शासितों को किस प्रकार की प्रणाली प्राप्त हो पाती है और जो प्रणाली प्राप्त होती है उसके फलस्वरूप क्या सामान्य भलाई के लिए संयुक्त कार्यवाही की जाती है।

राजनीतिक सिद्धान्त तथा राजनीतिक दर्शन
दर्शन में सत्य और ज्ञान की खोज में किसी भी विषय पर किए गए समस्त चिंतन का समावेश है। जब वह खोज राजनीतिक विषयों पर होती है तब उसे हम राजनीतिक दर्शन कहते हैं। इसलिए जरूरी नहीं कि उसमें कोई सिद्धान्त प्रस्तावित किया जाए और राजनीतिक दर्शन तथा राजनीतिक सिद्धान्त में यही अंतर है। इस प्रकार राजनीतिक सिद्धान्त राजनीतिक दर्शन का हिस्सा है, लेकिन राजनीतिक दर्शन अधिकांशतः काफी अधिक व्यापक होता है और आवश्यक नहीं कि उसमें कोई सिद्धान्त शामिल हो।
इस प्रकार हम कह सकते हैं कि राजनीतिक दर्शन राज्य, सरकार, राजनीति, स्वतंत्रता, न्याय, संपत्ति, अधिकारों, कानून और किसी भी प्राधिकरण द्वारा कानूनी संहिता को लागू कराने आदि से संबंधित प्रश्नों अर्थात् वे क्या हैं? उनकी जरूरत अगर है तो क्यों है? कौन-सी बातें किसी सरकार को वैध बनाती हैं, उसे किन अधिकारों और किन स्वतंत्रताओं की रक्षा करनी चाहिए और उसे क्यों और कौन-सा रूप ग्रहण करना चाहिए और कानून क्यों है और क्या है और वैध सरकार के प्रति नागरिकों के कर्तव्य यदि हैं तो क्या हैं और कब किसी सरकार को अपदस्थ कर देना वैध होगा या नहीं होगा आदि प्रश्नों का अध्ययन है। ‘राजनीतिक दर्शन’ से बहुधा हमारा तात्पर्य राजनीति के प्रति सामान्य दृष्टिकोण या उसके संबंध में विशिष्ट नैतिकता अथवा विश्वास या रुख से होता है और यह सब जरूरी तौर पर दर्शन के संपूर्ण तकनीकी विषय के अंतर्गत नहीं आता है।
राजनीतिक दर्शन का सरोकार अक्सर समकालीन प्रश्नों से नहीं, बल्कि मनुष्य के राजनीतिक जीवन के अधिक सार्वभौम प्रश्नों से होता है। लेकिन राजनीतिक सिद्धान्तकार की दृष्टि मुख्य रूप से समकालीन राजनीतिक जीवन पर होती है और यद्यपि राज्य के स्वरूप और प्रयोजन और इसी प्रकार के सामान्य प्रश्नों की व्याख्या करने में वह दिलचस्पी लेता है तथापि वह राजनीतिक व्यवहार, राज्य तथा नागरिकों के बीच के वास्तविक संबंध और समाज में शक्ति की भूमिका के यथार्थों का वर्णन करने और उन्हें समझने की भी कोशिश कर रहा होता है। राजनीति विज्ञान का अध्ययन करते हुए हमें यह महसूस होता है कि राजनीतिक सिद्धान्त की अनुपूर्ति हमें राजनीतिक दर्शन के अध्ययन से करनी चाहिए अन्यथा वह बंजर और अप्रासंगिक प्रतीत होते हैं।
राजनीतिक चिन्तन
राजनीतिक सिद्धान्त को कभी-कभी राजनीतिक चिंतन के पर्याय के रूप में देखा जाता है, लेकिन यह समझ लेना जरूरी है कि उनका अर्थ आवश्यक रूप से एक ही नहीं होता। राजनीतिक चिंतन एक सामान्यीकृत मुहावरा है, जिसमें राज्य तथा राज्य से संबंधित प्रश्नों पर किसी व्यक्ति या व्यक्तियों के समूह या समुदाय के सभी चिंतनों, सिद्धान्तों और मूल्यों का समावेश होता है। जब कोई व्यक्तिµचाहे वह प्रोफेसर, पत्रकार, लेखक, कवि, उपन्यासकार आदि जो भी हो या बेशक वह राजनीतिज्ञ ही होµऐसे विचार व्यक्त करता है जिनका हमारे जीवन से सरोकार है और जो विचार राज्य और शासन तथा इनसे संबंधित प्रश्नों के बारे में हैं तब वह वस्तुतः राजनीतिक चिंतन कर रहा होता है। उसके विचारों में सिद्धान्त का समावेश हो भी सकता है और नहीं भी हो सकता है। उन विचारों में तब कोई सिद्धान्त निहित नहीं होगा जब उन में राज्य और शासन आदि के राजनीतिक नियम से संबंधित ऐतिहासिक तथा राजनीतिक संघटना की व्याख्या करने के लिए प्रस्तुत की गई कोई व्यवस्थित और तर्कसम्मत प्राक्कल्पना न हो। इस प्रकार राजनीतिक चिंतन हमेशा किसी व्यक्ति या समूह का राजनीति-विषयक सामान्य विचार होता है, जबकि राजनीतिक सिद्धान्त अपने-आप में पूर्ण और अपने बल-बूते खड़ी ऐसी व्याख्या या विचार अथवा सिद्धान्त होता है जिसमें प्रश्नों के उत्तर देने, इतिहास की व्याख्या करने और भविष्य की संभावित घटनाओं के बारे में पूर्वानुमान लगाने का प्रयत्न किया जाता है। बेशक, यह सिद्धान्त हमेशा किसी एक चिंतक व्यक्ति की सृष्टि होता है। बार्कर ने कहा था कि राजनीतिक चिंतन किसी पूरे युग का अंतर्वर्ती दर्शन होता है, लेकिन राजनीतिक सिद्धान्त किसी एक व्यक्ति का चिंतन होता है ।



राजनीतिक सिद्धान्त की आधारभूत विशेषताएँ
•	(१) कोई राजनीतिक सिद्धान्त सामान्यतः किसी एक व्यक्ति की सृष्टि होता है, जो उसके नैतिक और बौद्धिक रुख पर आधारित होता है और जब वह अपने सिद्धान्त का प्रतिपादन कर रहा होता है तब वह सामान्यतः मानव जाति के राजनीतिक जीवन की घटनाओं, संघटनाओं और रहस्यों की व्याख्या करने की कोशिश कर रहा होता है। उस सिद्धान्त को सच माना या न माना जा सकता है, लेकिन उसे एक सिद्धान्त के रूप में हमेशा मान्य किया जा सकता है। आमतौर पर हम देखते हैं कि किसी चिंतक का राजनीतिक सिद्धान्त किसी-किसी मानक कृति में प्रस्तुत किया जाता है, जैसे अफलातून ने रिपब्लिकमें या रॉल ने ए थिओरी ऑफ़ जस्टिसमें प्रस्तुत किया।
•	(२) राजनीतिक सिद्धान्त सामान्यतः मानव जाति, उसके द्वारा संगठित समाजों और इतिहास तथा ऐतिहासिक घटनाओं से संबंधित प्रश्नों के उत्तर देने का प्रयत्न करता है। वह विभेदों को मिटाने के तरीके भी सुझाता है और कभी-कभी क्रांतियों की हिमायत करता है। बहुधा भविष्य के बारे में पूर्वानुमान भी दिए जाते हैं।
•	(३) राजनीतिक सिद्धान्त सामान्यतः विद्या की किसी-न-किसी शाखा पर आधारित होता है और यद्यपि अध्ययन का विषय वही रहता है, तथापि सिद्धान्तकार कोई दार्शनिक, अर्थशास्त्री, धर्मतत्वज्ञ या समाजशास्त्री आदि हो सकता है।
•	(४) इस प्रकार राजनीतिक सिद्धान्त केवल व्याख्याएँ एवं पूर्वानुमान ही नहीं प्रस्तुत करता है बल्कि कभी-कभी वह ऐतिहासिक घटनाओं को प्रभावित और उनमें भागीदारी भी करता है, खास कर तब जब वह किसी खास ढंग की राजनीतिक कार्यवाही प्रस्तावित करता है और जिस ढंग की कार्यवाई वह सुझाता है उसे व्यापक स्वीकृति प्राप्त होती है। महान सकारात्मक उदारवादी चिंतक हेरॉल्ड लास्की ने कहा था कि राजनीतिक सिद्धान्तकार का काम केवल वर्णनकरना नहीं बल्कि जो होना चाहिए उसका सुझाव देना भी है।
•	(५) राजनीतिक सिद्धान्त बहुधा पूरी विचारधारा का आधार भी होता है। उदारवादी सिद्धान्त उदारवाद का आधार बन गए और मार्क्स का सिद्धान्त मार्क्स की छाप की समाजवादी विचारधारा का किसी चिंतक द्वारा प्रस्तावित कोई राजनीतिक सिद्धान्त सामान्यतः हमेशा उस चिंतक की राजनीतिक विचारधारा को प्रतिबिंबित कर रहा होता है। यही कारण है कि जब विचारधाराओं के बीच विभेद होते हैं तो उसके फलस्वरूप विचारधाराओं में अंतर्निहित सिद्धान्तों के बारे में बहस चलती है।



राजनीतिक सिद्धान्त के लिए महत्त्वपूर्ण प्रश्न

राजनीतिक सिद्धान्त में जिन प्रश्नों का महत्त्व रहा है वे समय के साथ-साथ बदलते रहे हैं। क्लासिकी और प्रारंभिक राजनीतिक सिद्धान्त का सरोकार नैतिक दृष्टि से दोष-रहित राजनीतिक व्यवस्था की तलाश से था और उसने विशेष ध्यान राज्य के स्वरूप और प्रयोजन, राजनीतिक सत्ता के उपयोग के आधार और राजनीतिक अवज्ञा की समस्या से प्रश्नों पर दिया। आधुनिक राष्ट्र राज्यों के उदय और आर्थिक संरचना में हुए परिवर्तनों तथा औद्योगिक क्रांति के फलस्वरूप नई प्राथमिकताएँ सामने आईं और ध्यान का केंद्र व्यक्तिवाद तथा व्यक्ति की स्वतंत्रता और समाज एवं राज्य के साथ उसका संबंध बन गया। अधिकार, कर्त्तव्य, स्वतंत्रता, समानता और संपत्ति जैसे प्रश्न अधिक महत्त्वपूर्ण हो गए। धीरे-धीरे एक अवधारणा के साथ दूसरो के संबंध की व्याख्या जैसे स्वतंत्रता और समानता, न्याय और स्वतंत्रता, या समानता और संपत्ति के बीच के संबंध की व्याख्या : भी महत्त्वपूर्ण हो गई। द्वितीय विश्वयुद्ध के बाद एक नए प्रकार के आनुभविक राजनीतिक सिद्धान्त का उदय हुआ। इसमें मनुष्य के राजनीतिक व्यवहार का अध्ययन करने और उसके आधार पर सैद्धांतिक निष्कर्ष निकालने की कोशिश की गई। मानव-व्यवहारों का अध्ययन करने वाले विद्वानों ने अध्ययन के लिए नए प्रश्नों को सामने रखा। वे बहुधा विधा की अन्य शाखाओं से ऐसे प्रश्न उधार लेते थे। इनमें से कुछ प्रश्न इस प्रकार हैं-
राजनीतिक संस्कृति और वैधता, राजनीतिक प्रणाली, अभिजन, समूह, राजनीतिक दल आदि।
विगत कुछ दशकों से कई और भी मसले उभरे हैं - जैसे पहचान, लिंग, पर्यावरणवाद, पारिस्थितिकी, समुदाय आदि। साथ ही मूल्य-आधारित राजनीतिक सिद्धान्त का भी पुनरोदय हुआ है, जिसमें स्वतंत्रता, समानता और न्याय के प्रश्नों पर नए ढंग से जोर दिया गया है।
राजनीतिक सिद्धान्त की प्रासंगिकता
हम मानव गण सामाजिक प्राणियों के रूप में साथ-साथ समाज में रहते हैं, जिसमें हम संसाधनों, रोजगारों और पुरस्कारों में साझेदारी करते हैं। साथ ही हम व्यक्ति भी हैं, जिस हैसियत में हमें कुछ बुनियादी मानवाधिकारों की जरूरत है। इसलिए मेल-जोल तथा खुशहाली को अधिकतम सीमा तक ले जाने के खातिर और व्यक्तिगत आत्म-सिद्धि के लिए अनुकूल परिस्थितियाँ सुलभ कराने के निमित्त राज्य तथा समाज के संगठन की प्रक्रिया महत्त्वपूर्ण हो जाती है। फलतः मानव समाजों की एकता और अखंडता का या समाज की सामूहिक आवश्यकताओं की पूर्ति का मार्ग प्रशस्त करने के लिए राजनीतिक सिद्धान्त महत्त्वपूर्ण हो जाता है, क्योंकि वह समस्याओं का अध्ययन करने और उस प्रक्रिया में उनका समाधान ढूँढ़ने की कोशिश करता है। राजनीतिक सिद्धान्त की प्रासंगिकता राज्य के स्वरूप और प्रयोजन के प्रति, राजनीतिक सत्ता के आधार और सरकार के सबसे श्रेयस्कर रूप के संबंध में और राज्य तथा व्यक्ति के बुनियादी अधिकारों के संदर्भ में उन दोनों के बीच के संबंधों के बारे में विभिन्न दृष्टिकोणों का विकास करने में निहित होती है। इसके अतिरिक्त, राजनीतिक सिद्धान्त राजनीतिक राज्य की नैतिक गुणवत्ता की परख के लिए नैतिक मापदंड स्थापित करने तथा वैकल्पिक राजनीतिक प्रबंधन और व्यवहार सुझाने का भी प्रयत्न करता है। संक्षेप में कहें तो राजनीतिक सिद्धान्त की प्रासंगिकता निम्नलिखित बातों में निहित हैः
•	राजनीतिक संघटना की व्याख्या और वर्णन करना,
•	किसी समुदाय के लिए श्रेयस्कर राजनीतिक लक्ष्यों और कार्यवाहियों का चुनाव करने में सहायता देना और
•	नैतिकता की परख के लिए आधार प्रस्तुत करने में मदद देना।
यह भी याद रखना चाहिए कि कम से कम वर्तमान काल में राज्य अधिकाधिक परिमाण में गरीबी, भ्रष्टाचार, जनाधिक्य और संजातीय तथा नस्ली तनावों, पर्यावरण प्रदूषण आदि की चुनौतियों का सामना कर रहा है। इनके अलावा अंतर्राष्ट्रीय विभेदों आदि की समस्या तो है ही। राजनीतिक सिद्धान्त समाज के राजनीतिक जीवन की वर्तमान तथा भावी समस्याओं का अध्ययन करने और उन समस्याओं के समाधान को सुझाने का प्रयत्न करता है। डेविड हेल्डने कहा है कि राजनीतिक सिद्धान्त का कार्य अपनी जटिलताओं के कारण बहुत गुरु-गंभीर है, क्योंकि व्यवस्थित अध्ययन के अभाव में इस बात का खतरा रहता है कि राजनीति अज्ञान और स्वार्थी लोगों के हाथों में अपनी शक्ति की भूख मिटाने का साधन बनकर न रह जाए।
इस प्रकार यदि हमें सामाजार्थिक यथार्थ एवं आदर्शों तथा राजनीतिक दर्शन का ध्यान रखते हुए, राज्य के स्वरूप और प्रयोजन तथा शासन की समस्याओं पर व्यवस्थित ढंग से विचार करना है तो हमें समस्या के सैद्धांतिक अध्ययन का रास्ता अपनाना होगा। इस प्रकार राजनीतिक सिद्धान्त प्रासंगिक है। साथ ही व्यक्तिगत स्तर पर राजनीतिक सिद्धान्त का अध्ययन करने से हमें अपने अधिकारों तथा कर्त्तव्यों की जानकारी मिलती है और गरीबी, हिंसा, भ्रष्टाचार आदि सामाजार्थिक यथार्थों और समस्याओं को समझने में सहायता मिलती है। राजनीतिक सिद्धान्त इसलिए भी महत्त्वपूर्ण हैं कि विभिन्न राजनीतिक सिद्धान्तों को आधार बना कर ‘आगे बढ़ते हुए वह हमें समाज को बदलने के उपाय और दिशाएँ सुझा सकता है, ताकि आदर्श समाज स्थापित किया जा सके। मार्क्सवादी सिद्धान्त एक ऐसे सिद्धान्त का उदाहरण है जो न केवल दिशा सुझाता है बल्कि समतावादी समाज की स्थापना के लिए क्रांति की हिमायत करने की हद तक जाता है। यदि कोई राजनीतिक सिद्धान्त सही है तो वह आम लोगों तक संप्रेषित किया जा सकता है और तब वह समाज तथा मानव जाति को प्रगति के पथ पर ले जाने वाली प्रबल शक्ति बन सकता है।

राजनीतिक सिद्धान्त की महत्त्वपूर्ण धाराएँ

जिन सर्वाधिक महत्त्वपूर्ण राजनीतिक सिद्धान्तों की अहमियत कायम रही है और जो काल की कसौटी पर खरे उतरे हैं, वे निम्नलिखित हैं:
1.	क्लासिकी राजनीतिक सिद्धान्त
2.	उदारवादी राजनीतिक सिद्धान्त
3.	मार्क्सवादी राजनीतिक सिद्धान्त
4.	आनुभविक वैज्ञानिक राजनीतिक सिद्धान्त
5.	समकालीन राजनीतिक सिद्धांन्त

राजनीति करियर

राजनीति में कुछ भी निश्चिंत नहीं होता, लेकिन यह भी पूरी तरह पूरी तरह सही है कि अगर इरादे सच्चे हों तो बाकी ज्यादातर क्षेत्रों में सिर्फ आप अपने लिए काम करते हैं जबकि राजनीति में करियर बनाकर आप देश की बेहतरी में योगदान दे सकते हैं और देशवासियों की सेवा कर सकते हैं। राजनीति में आने के बाद बेहद जरूरी कामों में है चुनाव लड़ना। इससे पहले यह जानना भी जरूरी है कि हमारे देश में राजनीति में काफी संभावनाएं हैं।
वेकन्सी

गौर फरमाएं कि लोकसभा, राज्यसभा, विधानसभा, ग्राम सभा या स्थानीय निकायों में जनप्रतिनिधियों के कितने पद होते हैं: लोकसभा (545) और राज्यसभा (245) मिलाकर 790 (इनमें से 14 मनोनीत), विभिन्न राज्यों के लिए विधायक (MLA), विधान परिषद (MLC) के 4574 से भी ज्यादा और ग्राम सभा या स्थानीय निकायों में प्रधानी (मुखिया), वार्ड पार्षद, जिला परिषद, नगर निगम/परिषद के देशभर में लाखों पद हैं। अगर इन पदों पर शिक्षित, प्रशिक्षित, नैतिकवान और सेवाभाव रखने वाले युवा जाएं तो निश्चित ही देश, राज्य और पंचायत की स्थिति बदलेगी।



चुनाव लड़ने के नियम 

लोकसभा, विधानसभा और स्थानीय निकायों (लोकल बॉडी) जैसे म्यूनिसिपल कॉरपोरेशन या प्रधानी (मुखिया) के चुनाव लड़ने के तौर-तरीके बिल्कुल अलग होते हैं।
लोकसभा 
- कम-से-कम 25 साल उम्र हो।
- भारत का नागरिक हो।
- भारत के किसी भी राज्य का वोटर हो।
- आरक्षित सीट के लिए किसी भी राज्य की मान्य जाति का हो।
- पागल, विक्षिप्त या कोर्ट से चुनाव लड़ने पर बैन न हो।


विधानसभा 
- कम-से-कम 25 साल उम्र हो।
- भारत का नागरिक हो
- जिस राज्य से चुनाव लड़ना है, उसकी वोटर लिस्ट में नाम हो।
- आरक्षित सीट के मामले में कैंडिडेट उसी राज्य की मान्य जाति का हो।
- पागल, विक्षिप्त या कोर्ट से बैन न हों।

म्यूनिसिपलकॉरपोरेशन 
- कम-से-कम 21 साल उम्र हो।
- हर राज्य/संघ शासित राज्य की अपनी नियमावली होती है जिसके तहत कई राज्यों में जिनके तीन बच्चे हैं, उन्हें चुनाव लड़ने पर रोक होती है।
- कैंडिडेट जिस म्यूनिसिपल क्षेत्र से चुनाव लड़ना चाहता है, वहां की वोटर लिस्ट में उसका नाम हो।

नामांकन (नॉमिनेशन) कैसे भरें 
- चुनाव आयोग चुनाव की तारीखें घोषित करता और तय वक्त में नामांकन भरना होता है। अमूमन इसके लिए सात दिन की समयसीमा होती है। इसके बाद दो दिन के अंदर नाम वापस लिए जा सकते हैं।
- लोकसभा/विधानसभा चुनाव में पार्टी कैंडिडेट के लिए एक प्रस्तावक और निर्दलीय उम्मीदवार के लिए 10 प्रस्तावक जरूरी हैं।
- चुनाव आयोग के विवेकानुसार चुनाव प्रक्रिया न्यूनतम 14 दिनों में खत्म की जा सकती है। वोटिंग से 48 घंटे पहले सारे प्रचार-प्रसार बंद होना जरूरी है।

कौन-कौन से कागजात जरूरी 
नॉमिनेशन फॉर्म के साथ किसी भी कागजात की जरूरत नहीं होती। सिर्फ कैंडिडेट का नाम वोटर लिस्ट में होना चाहिए। हां, नामांकन प्रपत्र में चल और अचल संपत्ति का डिक्लरेशन देना जरूरी होता है। कैंडिडेट दो-तीन सेटों में नामांकन भर सकते हैं क्योंकि स्क्रूटनी में एक सेट गलत हो गया और दूसरा सेट सही है तो नामांकन रद्द नहीं होता।
जमानत राशि का फंडा 
 लोकसभा: 25,000 रुपये
- विधानसभा: 10,000 रुपये
- म्यूनिसिपल कॉरपोरेशन: ₹500 से ₹1000 रुपये
नोट: आरक्षित वर्ग के लिए यह रकम आधी हो जाती है।

चुनाव में खर्च की सीमा
लोकसभाः अधिकतम ₹ 70 लाख
विधानसभाः अधिकतम ₹40 लाख
म्यूनिसिपल कॉरपोरेशनः 10,000 से 4 लाख तक, ज्यों की नियमावली अनुसार
	


क्या नेता जन्मजात होते हैं? 
आमतौर पर धारणा है कि नेता जन्मजात होते हैं। गांधी-नेहरू परिवार, मुलायम, लालू या दूसरे वंशवादी परिवारों के राजनीति में मजबूत पकड़ के कारण यह धारणा बनी, लेकिन यह पूरी तरह सच नहीं है। दिल्ली का उदाहरण हमारे सामने है कि एक नई पार्टी ( आम आदमी पार्टी) और गैर राजनीतिक चेहरा (अरविंद केजरीवाल) किस तरह राजनीतिक में छा गया। इसके पहले कांशीराम, मायावती, अटल बिहारी वाजपेयी, लाल कृष्ण आडवाणी, नरेंद्र मोदी तमाम नेताओं ने खुद से राजनीति में अपनी जगह बनाई। 
अच्छे नेता के गुण
निडरताऔरधीरज 

मशहूर कवि हरिवंश राय 'बच्चन' की कविता की एक पंक्ति है: 'लहरों से डरकर नौका पार नहीं होती, कोशिश करने वालों की कभी हार नहीं होती...' एक अच्छे नेता के लिए जरूरी है कि वह न केवल चरित्रवान हो बल्कि वह संघर्षशील, निडर, विपरीत परिस्थिति में लोगों को अपनी तरफ मोड़ने की शक्ति रखने वाला हो। महात्मा गांधी, थॉमस अल्वा एडिसन, विंस्टन चर्चिल, मैरी कॉम, हेनरी फोर्ड, इंदिरा नूई, नेल्सन मंडेला, जे.के. रॉलिंग (हैरी पोर्टर सीरीज़ की लेखिका), मेजर ध्यान चंद, अल्बर्ट आइंस्टाइन आदि की आत्मकथा/संघर्षकथा पढ़ें। आपको प्रेरणा मिलगी।
विनम्रऔरमृदुभाषी
 
मैथिलीशरण गुप्त ने 'पंचवटी' में लीडर के गुण बताए हैं और वे हैं: धीर, वीर, गंभीर। एक अच्छे नेता का गुण है कि वह सबकी बात को अच्छी तरह सुने और संवाद बनाएं रखे। उत्तेजित करने या अपमान करने वाली बातों से विचलित न हों बल्कि सहनशक्ति विकसित करें।
अच्छीपढ़ाई-लिखाईऔरभाषणकला 

अच्छा नेता आप तभी कहलाएंगे, जब आपकी भाषा आम जनता के दिलों में उतर जाए और उसे ऐसा लगे कि भाषणों में उसके अपने दर्द का समावेश है। अपनी भाषा में मुहावरों और वाक्यों का सही इस्तेमाल करें। कुछ चुनिंदा शेर या कविता की पंक्ति बोलना आना चाहिए। कब और किस समय भाषा का उतार-चढ़ाव होना चाहिए, कैसा हाव-भाव (बॉडी लैंग्वेज) होना चाहिए, यह सीखना जरूरी है।

चुनाव से पहले की तैयारियां

जैसे किसी प्रतियोगी परीक्षा की तैयारी पहले से करनी पड़ती है, उसी तरह चुनाव की भी तैयारी करीब साल भर पहले या कम-से-कम छह महीने से जरूर की जानी चाहिए। इन तैयारियों में नीचे लिखे सवालों का जवाब जरूर शामिल हो:
- चुनाव क्षेत्र कहां बनाएंगे?
- चुनाव के लिए फंड कैसे जुटाएंगे?
- भरोसेमंद लोगों की टीम कैसे बनाएंगे?
- स्थानीय समस्याओं पर जनमत कैसे बनाएंगे?

जीत के लिए ये जरूरी
आत्मविश्वास 
- अगर आपने इरादा कर लिया है कि देश की सेवा के लिए राजनीति में जाना है और इसी में करियर बनाना है तो विचार या इरादे को मत बदलिए, तरीके बदल डालिए।
- नाकामी का डर है या फिर चुनाव में हार का डर सता रहा है तो एक बात गांठ बांध लें कि इंसान कभी फेल नहीं होता, उसकी रणनीतियां फेल होती हैं।
- सही वक्त पर सही फैसला करने की शक्ति बटोरिए।
टाइममैनेजमेंट 
- किसी भी दूसरे फील्ड की तरह राजनीति में भी वक्त की बड़ी अहमियत है। सही वक्त पर सही फैसले लेना बेहद जरूरी है। एक गलत फैसला बहुत भारी पड़ सकता है।
- एक कहावत है आज अगर आप समय बर्बाद कर रहे हैं तो मुमकिन है, कल समय आपको बर्बाद कर दे।
- मुश्किल समय हमेशा नहीं रहता लेकिन मुश्किल इंसान हमेशा रहते हैं इसलिए उनसे भागे नहीं, हटकर सामना करें।
- आप सिर्फ मिनटों का ख्याल रखें, घंटे अपना ख्याल खुद रख लेंगे।
विश्वसनीयता 
- जनता के साथ विश्वास का मजबूत गठबंधन बनाएं। झूठे और बड़े-बड़े वायदे कर चुनाव तो जीत लेंगे, पर वह जीत स्थायी नहीं होगी।
- जनता को विश्वास दिलाएं कि जीतने के बाद हर फैसला आपस में मिल-बैठकर लेंगे और उनकी मांगों को नजरदांज नहीं करेंगे।
- लोगों को विश्वास होना चाहिए कि आप ईमानदार, कर्तव्यनिष्ठ, मिलनसार, सेवादार शख्स हैं, जिसमें कहीं भी अहंकार या दिखावा नहीं है।
   टीम 
मार्टिन लूथर किंग के शब्दों में, 'अच्छा लीडर लोगों के विचारों के पीछे नहीं चलता बल्कि वह लोगों के विचारों को बदल देता है।' पहले आप विश्वास रखें कि आपमें नेता बनने के गुण हैं। आप नेता बन सकते हैं क्योंकि आप अपने समाज और देश के लिए बने हैं और आपमें इसके लिए कुछ कर गुजरने का जज़्बा है।
- घर से बाहर निकलें और रोजाना 10 से 20 नए लोगों से मिलें, उनके विचारों को पहले गौर से सुनें और फिर अपनी बात कहें।
- सभी लोगों का डेटा यानी नाम, मोबाइल नंबर, एड्रेस आदि कंप्यूटर या अपने मोबाइल में सेव करना शुरू करें।
- भरोसेमंद लोगों का एक कोर ग्रुप बनाएं। सारी योजनाएं या रणनीति इन्हीं कोर ग्रुप के साथ शेयर करें और बाकी लोगों से गुप्त रखें।

- ग्राउंड लेवल पर इस कोर ग्रुप के सदस्यों से अलग-अलग कमिटियां या संघ जैसे मीडिया प्रकोष्ठ, छात्र प्रकोष्ठ, व्यापार प्रकोष्ठ, मजदूर प्रकोष्ठ, कानूनी प्रकोष्ठ, सोशल मीडिया प्रकोष्ठ आदि कम-से-कम 15-20 टीमें जरूर बनाएं और उन्हें आपके पक्ष में प्रचार का काम सौंप दें। यहां यह जानना जरूरी है कि जितने भी प्रकोष्ठ और उनके पदाधिकारी हैं, वे स्वेच्छा से अपना समय देते हैं। इसके लिए उन्हें कोई भुगतान या पेमेंट नहीं मिलता। हां, मीटिंग या वाहनों का खर्चा वे आपसी चंदे से उठाते हैं या फिर पार्टी देती है।

बेहतर रणनीति 
जब आपने कमिटियां बना लीं तो उनके साथ रेग्युलर तौर पर बैठक कर रणनीतियां बनाएं कि कैसे चुनाव में जीत हासिल की जाए। बिना रणनीति के भावुकता भरे फैसले न लें। इंदिरा गांधी, अटल बिहारी वाजपेयी से लेकर नरेंद्र मोदी, अरविंद केजरीवाल और नितीश कुमार ने रणनीति बनाकर ही चुनाव जीतकर सरकार बनाई। मोटे तौर पर रणनीति बनाते समय इन बातों का खासतौर पर ध्यान रखें:
चुनाव लड़ने और जीतने के लिए यह महत्वपूर्ण है कि लोगों के मूड को भांप लें। जानें कि लोग क्या चाहते हैं? रणनीति में अहम हैं:

ब्रैंड और उपभोक्ता 
चुनावी रणनीति में वही कामयाब होता है जो उपभोक्ता (जनता) के सामने अपने ब्रैंड की ब्रैंडिंग अच्छी तरह कर ले। मसलन नरेंद्र मोदी और अरविंद केजरीवाल जनता को क्रमश: यह समझाने में कामयाब रहे कि केंद्र में उसका ब्रैंड भरोसेमंद है तो दिल्ली जैसे राज्य में केजरीवाल की 'आप' ब्रैंड विकास के लायक है।

जोखिम और स्पष्ट लक्ष्य
कहते हैं जीतने का सबसे ज्यादा मजा तब आता है, जब बाकी सब तुम्हारी हार का इंतजार कर रहे हों। 99 फीसदी लोग आसान रास्ता चुनते हैं क्योंकि उसमें जोखिम नहीं है, रिस्क फैक्टर नहीं है। लेकिन अगर महापुरुषों की जीवनियां पढ़ें तो आप पाएंगे कि उन्होंने 'मुश्किल' को चुना और सफल रहे।

जनता से जुड़ाव और आंदोलन
 किसी क्षेत्र में चुनाव जीतने के लिए आपको समझना होगा कि वोट देने वाली आम जनता ही है इसलिए उनके साथ गठबंधन बनाएं और उनके हितों के लिए आंदोलन करें।
- अपने क्षेत्र की समस्याओं की लिस्ट तैयार करें। आमतौर पर सड़कें, बिजली, पानी, पुल-पुलिया, नाला, सफाई आदि की समस्या आम जनता को परेशान करती है। इन्हें लेकर लोगों को तैयार करते हुए आंदोलन करें।
- आंदोलन से पहले तैयारी जरूर करें, मसलन कौन मीडिया को प्रेस रिलीज देगा, कौन प्रशासन को सूचित करेगा, आंदोलन की रूपरेखा क्या होगी आदि।
- शुरुआत में आपसे 15-20 लोग ही जुड़ेंगे, चिंता न करें। गांधी जी यह नहीं देखते थे कि भीड़ कितनी है, सत्य के लिए उनका आंदोलन लगातार जारी रहा।
- भीड़ से पत्थर फिंकवाने, तोड़-फोड़ या आगजनी करने जैसी सस्ती लोकप्रियता हासिल करने की कोशिश न करें, वरना आप मुसीबत में फंस जाएंगे।

किसी पार्टी से टिकट लेने के तरीके 
अगर चुनाव पार्टी आधारित लड़े जा रहे हों तो बेहतर है कि निर्दलीय या आजाद उम्मीदवार के रूप में किस्मत न आजमाएं। किसी पार्टी के टिकट से चुनाव लड़ें।
- आप अपने क्षेत्र का जाना-पहचाना नाम बनें तो टिकट लेने में आसानी होगी। बड़ी पार्टियों से टिकट लेने में बहुत मारा-मारी रहती है इसलिए छोटी पार्टियों का सहारा लेकर अपने व्यक्तित्व के जरिए चुनाव में बाजी मार सकते हैं लेकिन उसके लिए एक साल पहले से तैयारी कर लें।
- टिकट लेने के लिए लॉबिंग, बड़े नेताओं को अपने क्षेत्र में बुलाने से लेकर विभिन्न अवसरों पर गिफ्ट देने जैसी बातों का ख्याल रखना पड़ता है।
- मीडिया पर अपनी पकड़ बनाएं। लोकल रिपोर्टरों के साथ मुलाकात करते रहें और उन्हें बीच-बीच में लंच आदि पर बुलाते रहें।

चुनाव चिह्न और पार्टी का नाम
चुनाव जीतने का फॉर्म्यूला पार्टी के चुनाव चिन्ह और पार्टी के नाम पर भी निर्भर करता है। सरल, सहज और आम-से नाम और चिन्ह लोगों को आकर्षित करते हैं। कहते हैं असली मार्केटिंग वही है जो गंजे को कंघी बेच दे या फिर मिट्टी को सोने के भाव बेच दे। अगर आपमें वह खूबी है तो समझिए आपकी रणनीति लाजवाब बनेगी।

प्रचार और प्रसार 
चुनावी रणनीति का महत्वपूर्ण हिस्सा प्रचार-प्रसार भी है। बैनर , पोस्टर, हैंडबिल, वॉल पेंटिंग, टोपी, कट-आउट, विज्ञापन(दृश्य-श्रव्य) आदि के माध्यम से आप कामयाब हो सकते हैं। सोशल मीडिया का प्रयोग बदलते दौर में इसी रणनीति का हिस्सा है।



चुनाव में नारों का रोल 
चुनाव के दौरान चुनावी नारों का भी अहम भूमिका है। छोटे, लेकिन चुटीले और दिल में उतर जाने वाले नारे जीत की राह आसान करते हैं जैसे बीजेपी ने लोकसभा चुनाव के दौरान नारा गढ़ा 'हर-हर मोदी, घर-घर मोदी' तो दिल्ली विधानसभा चुनाव में आप का नारा था '5 साल केजरीवाल' और बिहार में महागठबंधन का नारा था 'बढ़ चला बिहार, फिर एक बार नीतीश कुमार', 'झांसे में न आएंगे, नीतीश को जिताएंगे' आदि।

फंड जमा करने के तरीके 
चुनाव लड़ना कोई हंसी-खेल नहीं है। इसके लिए काफी पैसे की भी जरूरत होती है इसलिए चुनाव के लिए पैसा कैसे जुटाएं और इसमें कौन आपकी मदद कर सकता है, अपनी टीम के साथ मिलकर इसका आकलन करें।
- आपने जिन टीमों का गठन किया है, आपस में चंदा करें और हिसाब रखें।
- मोहल्ले या गांव स्तर पर कार्यक्रम आयोजित कर उनसे फंड जमा करें।
- पार्टी का हेल्पलाइन नंबर देकर और सदस्यता अभियान चलाकर फंड जमा करें और डोनेशन लें।
- राष्ट्रीय पार्टियां और क्षेत्रीय पार्टियां कैंडिडेट्स को चुनाव लड़ने के लिए पैसा देती हैं।
- अगर पार्टी रजिस्टर्ड हो तो चंदा ज्यादा मिलता है। नई पार्टी गठित करने और उसे रजिस्टर्ड कराने के लिए निर्वाचन आयोग की वेबसाइट eci.nic.in से जानकारी ले सकते हैं।

प्रचार-प्रसार के नए तरीका अपनाएं
 अखबारों, वॉल पेंटिंग, लाउडस्पीकर, पोस्टर आदि पारंपरिक प्रचार-प्रसार के अलावा नए तरीके भी अपनाएं।
- अपने लोगों के 'मूड' जानने के लिए वॉलेंटियरों के जरिए पर्चा (हैंडबिल) घर-घर बंटवाएं और फीडबैक लें।
- क्षेत्र की समस्याओं पर नुक्कड़ नाटक, वार्ड वॉच, गांव, चौपाल आदि कार्यक्रमों के जरिए लोगों को जोड़ें।
- विभिन्न प्रचार माध्यमों जैसे ट्विटर, वट्स-ऐप ग्रुप, फेसबुक, एसएमएस, ब्लॉग, हैशटैग आदि से लोगों को जोड़ें।
- वक्त और पैसे की बचत के लिए 'बल्क मैसेज' भेजने की सेवा कई सर्विस प्रवाइडर से ले सकते हैं। कई सर्विस प्रवाइडर एक बार के पचास से एक लाख तक मेसेज या वॉयस मेसेज के लिए 10 हजार से 25 हजार रुपए तक लेते हैं। कुछ सर्विस प्रवाइडर एक फोन नंबर से 100 फ्री मेसेज की सुविधा देते हैं।
- रेलवे स्टेशन, बस स्टॉप, भीड़-भाड़ वाले मार्केट में पोस्टर-बैनर के जरिए हेल्पलाइन नंबर दें।
- छोटी-छोटी जनसभाएं करें। इनमें नाटकों और गीतों का आयोजन कराएं। इससे लोगों का ध्यान आपकी ओर खिंचता है।
- अपने पक्ष में स्लोगन वाली टी-शर्ट या टोपी भीड़-भाड़ इलाके में अपने वॉलेंटियरों को पहनने को कहें।

अपने पक्ष में 'लहर' बनाने के तरीके 
एक अंतिम और महत्वपूर्ण पक्ष यह भी है कि चुनाव में जीत के लिए अपने पक्ष में 'लहर' कैसे बनाएं? मोदी, केजरीवाल या नीतीश-लालू और कांग्रेस गठबंधन ने 'लहर' बनाने की तकनीक से ही अपने प्रतिद्वंद्वियों की हवा निकाल दी। जाति-धर्म के बंधन या वंशवाद या क्षेत्रवाद की 'लहर' को कैसे अपनी ओर मोड़ा जाए, यह जानने की जरूरत है।
- चुनाव की तैयारी तीन-चार स्तरों पर करें। एक साल, छह महीने और तीन महीने पहले।
- विभिन्न प्रचार माध्यमों के जरिए अपनी दमदार उपस्थिति दर्ज कराते रहें।
- स्थानीय मुद्दों को लगातार धरना-प्रदशन के जरिए उठाते रहें।
- जाति या धर्म आधारित बंधन को तोड़ने की रणनीति बनाएं।
- विभिन्न चौक-चौराहों, पान-चाय दुकानों पर कार्यकर्ताओं से अपने या पार्टी पक्ष की 'माउथ पब्लिसिटी' कराते रहें।
- कार्यकर्ताओं से 'हर घर दस्तक' और प्रचार सामग्री बंटवाएं और उनके विचारों को जानें।
- किसी खास जाति या धर्म के लोगों की बस्ती में तथ्य और आंकड़ों के जरिए समझाएं कि इसके नाम पर उनका या क्षेत्र का कितना अहित हुआ है।
- चुनाव के ऐन दो-तीन दिनों पहले अपने कार्यकर्ताओं से 'माउथ पब्लिसिटी' कराएं कि आप भारी अंतर से जीत रहे हैं। यह उपाय आपके पक्ष में लहर बना देगा।

बूथ मैनेजमेंट
चुनाव जीतने के लिए यह सबसे महत्वपूर्ण फैक्टर है यानी बूथ स्तर पर कार्यकर्ताओं की फौज कैसे खड़ा करें? यह जानना जरूरी है कि 400 से 1500 वोटरों के ग्रुप को मिलाकर एक बूथ बनाया जाता है, जहां जाकर वोट डाले जाते हैं। अपने क्षेत्र की बूथ लिस्ट ले लें और हर बूथ के लिए स्लोगन दें - 'एक बूथ, 10 यूथ'। अगर आपने हर बूथ के लिए 10 से 15 समर्पित कार्यकर्ता भी तैयार कर लिए तो समझिए चुनावी नैया पार कर ली।

चुनाव में ये भी मददगार
संस्थान जहां पॉलिटिकल लीडरशिप की ट्रेनिंग दी जाती है:
- गोखले इंस्टिट्यूट ऑफ पॉलिटिक्स एंड इकनॉमिक्स, पुणे (महाराष्ट्र)
वेबसाइट: gipe.ac.in
- इंस्टिट्यूट ऑफ पॉलिटिकल लीडरशिप (आईपीएल), नई दिल्ली
वेबसाइट: iplindia.in
- हार्वर्ड इंस्टिट्यूट ऑफ पॉलिटिक्स, कैंम्ब्रिज (अमेरिका)
वेबसाइट: iop.harvard.edu
- इंस्टिट्यूट ऑफ पॉलिटिक्स, शिकागो
वेबसाइट: politics.uchicago.edu
- इंस्टिट्यूट ऑफ पॉलिटिक्स, पिट्सबर्ग
वेबसाइट: iop.pitt.edu















राजनीति का अपराधीकरण

हमारे देश ने सैकड़ों वर्षों पश्चात् सन् 1947 में अंग्रेजी दासत्व से आजादी पाई थी । आजादी के समय देश के समस्त नेताओं ने गाँधी जी के ‘रामराज्य’ के स्वप्न को साकार करने का संकल्प किया था परंतु वर्तमान में भारतीय राजनीति का अपराधीकरण जिस तीव्र गति से बढ़ रहा है इसे देखते हुए कोई भी कह सकता है कि हम अपने लक्ष्य से पूर्णतया भटक चुके हैं ।
देश के समस्त नागरिकों को चाहिए कि वह आत्म-आकलन करे और प्रयास करे कि जो नैतिक मूल्य हम खो चुके हैं उन्हें हम सभी पुन: आत्मसात करें । देश में सभी ओर कालाबाजारी, रिश्वतखोरी, भ्रष्टाचार, भाई-भतीजावाद, जातिवाद व सांप्रदायिकता का जहर फैल रहा है ।
एक सामान्य कर्मचारी से लेकर शीर्षस्थ नेताओं तक पर भ्रष्टाचार संबंधी आरोप समय-समय पर लगते रहे हैं । देश की राजनीति में अपराधीकरण दिन-प्रतिदिन बढ़ रहा है । कुरसी अथवा पद की लालसा में मुनष्य सभी नैतिक मूल्यों का उपहास उड़ा रहा है । ‘येन-केन-प्रकारेण’ वह इसे हासिल करने का प्रयास करता है ।
लेकिन भारत की राजनीति में अपराधी तत्वों का प्रवेश एक ही दिन में नहीं हुआ है । स्वतंत्रता के पश्चात् जिस तरह से कुरसी के लिए जीतोड़ संघर्ष आरंभ हुआ, सभी दल अपना-अपना वर्चस्व स्थापित करने के लिए साधनों की पवित्रता के गाँधीवादी दृष्टिकोण को नकारने लगे, उसने राजनीति एवं अपराध के गठजोड़ को बनाने में अग्रणी भूमिका निभाई । जातिवाद को मिटाने के नाम पर भी इस प्रक्रिया को बढ़ावा मिला ।
आवश्यकता है, बढ़ते हुए अपराधीकरण के कारणों को खोजने एवं उसका निदान ढूँढने की । सर्वप्रथम हम पाते हैं कि हमारे देश की चुनाव प्रक्रिया में भी सुधार की आवश्यकता है । हमारी भारतीय राजनीति में धन व शक्ति का बोलबाला है । एक आकलन के अनुसार सामान्यत: 90 प्रतिशत से भी अधिक हमारे नेतागण या तो अत्यधिक धनाढ्‌य परिवारों से होते हैं अथवा उनका संबंध अपराधी तत्वों से होता है । गुणवत्ता कभी भी हमारी चुनाव प्रक्रिया का आधार नहीं रहा है ।
यही कारण है कि योग्य व्यक्ति आगे नहीं आ पाते हैं और यदि आते भी हैं तो धन शक्ति का अभाव उन्हें पीछे खींच लेता है । इन परिस्थितियों में वे स्वयं को राजनीति से पूर्णतया अलग कर लेते हैं । परिणामत: राजनीति में वे लोग आ जाते हैं जिनमें स्वार्थपरता की भावना देश के प्रति प्रेम की भावना से कहीं अधिक होती है । ऐसे लोग ही हमारी जड़ों का दीमक की भाँति खोखला करते हैं ।
एक सामान्य सी बात है कि किसी कार्यालय अथवा विभाग का शीर्षस्थ अधिकारी ही अयोग्य, भ्रष्ट अथवा अपराधी प्रवृत्ति का होगा, तब इन परिस्थितियों में प्रशासन को स्वच्छ रखना अत्यधिक दुष्कर कार्य हो जाता है । हमारी राजनीति की विडंबना भी कुछ इसी प्रकार की है ।
देश के अधिकांश नेता ही जब अपराधी प्रवृत्ति के हैं तब परिणामत: देश की राजनीति का अपराधीकरण स्वाभाविक है । यही भ्रष्ट नेता अपने प्रशासन में भ्रष्टाचार व भाई-भतीजावाद को जन्म देते हैं । देश के अनेक महत्वपूर्ण पदों को यह सीधे प्रभावित करते हैं तथा पदों पर भर्तियाँ योग्यताओं के आधार पर नहीं अपितु इनकी सिफारिशों व निर्देशों के अनुसार होती हैं ।
हमारी कानून-व्यवस्था में भी त्वरित सुधार की आवश्यकता है । इस व्यवस्था में अनेक कमजोर कड़ियाँ हैं, अनेकों भ्रष्ट नेताओं पर आरोप लगते रहे हैं परंतु आज तक शायद ही किसी बड़े नेता को सजा के दायरे में लाना संभव हुआ हो । वे अपने पद, धन अथवा शक्ति के प्रभाव से स्वयं को आजाद करा लेते हैं तथा स्वयं को स्वच्छ साबित करने में सफल हो जाते हैं ।
हमारा कानून ऐसा प्रतीत होता है जैसे इसके सभी नीति-नियम धनाभाव से ग्रसित लोगों के लिए ही बने हैं । अत: यह आवश्यक है कि हम अपनी कानून-व्यवस्था में सकारात्मक परिवर्तन लाएँ ताकि सभी को उचित न्याय मिल सके ।
देश के लिए यह अत्यंत दुर्भाग्यपूर्ण है कि स्वतंत्रता के पाँच दशकों बाद भी हमारी राजनीति का आधार जातिवाद, क्षेत्रीयवाद तथा भाई-भतीजावाद है । आज भी अधिकांश नेता इसी आधार पर चुनाव जीत कर राजनीति में आते हैं । ये लोग जनमानस की इस कमजोरी का पूरा लाभ उठाते हैं । कुरसी पाने की जिजीविषा में यह किसी भी स्तर तक गिर जाते हैं तथा लोगों को जाति, क्षेत्र, भाषा व धर्म के नाम पर आपस में लड़ाकर अपना स्वार्थ सिद्‌ध करते हैं ।
देश का इससे बड़ा दुर्भाग्य क्या होगा कि जिन कारणों से हम सैकड़ों वर्षों तक विदेशी ताकतों के अधीन रहे, लाखों लोगों ने कुर्बानियाँ दीं इसके पश्चात् भी हम अपने अतीत से नहीं सीख सके और यही दशा यदि अनवरत बनी रही तो वह दिन दूर नहीं जब संकट के काले बादल पुन: हमारे भाग्य को अपनी चपेट में ले लें ।
अत: यह अत्यंत आवश्यक है कि सभी धर्म, जाति, संप्रदाय, क्षेत्र व भाषा के लोग एकजुट होकर भारतीय राजनीति में बढ़ते अपराधीकरण पर अंकुश लगाएँ । मतदान के अपने अधिकार का उपयोग पूर्ण विवेक से तथा देश के हित को ध्यान में रखते हुए करें ।
यह हम सभी का नैतिक दायित्व है कि हम देशहित को ही सर्वोपरि रखें तथा उन समस्त अलगावादी ताकतों का विरोध करें जो देश में पृथकता का वातावरण उत्पन्न करती हैं तथा हमारी राष्ट्रीय एकता की जड़ों को कमजोर करती हैं ।
भारतीय राजनिति पर बढ़ते अपराधीकरण को सामूहिक शक्ति से ही रोका जा सकता है । यह केवल एक व्यक्ति, धर्म या संप्रदाय को ही प्रभावित नहीं करता है अपितु संपूर्ण देश पर इसका दुष्प्रभाव पड़ता है । इन परिस्थितियों में यह आवश्यक है कि हम सभी अपने निजी स्वार्थों एवं मतभेदों को भुलाकर एकजुट हों तथा उन्हीं लोगों को राजनीति में आने दें जो इसके लिए सर्वथा योग्य हैं ।
यदि हम अपने प्रयासों में सफल होते हैं तब वह दिन दूर नहीं जब हमारा राष्ट्र विश्व के अग्रणी राष्ट्रों में से एक होगा और ‘राष्ट्रपिता गाँधी जी’ का ‘रामराज्य’ का स्वप्न साकार हो उठेगा । हम सब मिलकर प्रयास करें कि अपने देश को कुछ ऐसा बनाएँ ताकि निम्नलिखित पंक्तियाँ साकार हो सकें ।
” वह सपनों का देश, कुसुम ही कुसुम जहाँ खिलते हैं । उड़ती कहीं न धूल, न पक्षमें कंटक ही मिलते हैं ।”



राजनीति और अपराध
किसी भी देश में सफल लोकतंत्र के लिए राजनीतिक दलों का होना आवश्यक है । राजनीतिक दलों को लोकतंत्र का प्राण कहा जाता है, लेकिन आज इस प्राण को लेने के लिए यमराजों की संख्या दिनोदिन बढ़ती जा रही है ।
जनता आज इन्हीं यमराजों से तबाह हो रही है । वे तरह-तरह के मुद्‌दों की अग्नि सुलगाकर उसमें घी का काम कर रहे हैं । इस ज्वाला की लपटों में झुलसती है तो केवल यहाँ की निर्दोष जनता । राजनीतिक दलों द्वारा उत्पन्न इस संकट से केवल भारत ही नहीं वरन् अमेरिका, रूस, फ्रांस, इटली, इंग्लैंड इत्यादि दुनिया बड़े-बड़े देश जूझ रहे हैं ।
बुद्ध, महावीर, राम, कृष्ण और गांधी जैसे महापुरुषों की यह पुण्य-भूमि सदियों से सिद्धांत, अनुशासन, सत्य और अहिंसा की राह दुनिया को दिखानेवाले भारत के लिए यह कैसी त्रासदी है कि यहाँ राजनीति के दौर की समाप्ति के साथ ही लुभावने नारे, तुष्टीकरण की नीति, धन, हिंसा, असामाजिक और संदिग्ध चरित्रवाले व्यक्तियों का राजनीति में धड़ल्ले से प्रवेश हो रहा है ।
राजनीति में अपराधीकरण की प्रवृत्ति दिनोदिन बढ़ती ही जा रही है । भारत जैसे विकासशील देश में अपराधों के नए तौर-तरीकों और तकनीकों का भी दिन-प्रतिदिन विकास होता जा रहा है । अपराध के इस समीकरण को निम्नलिखित रूप में व्यक्त किया जा सकता है:
‘फूट डालो उगैर शासन करो’ की नीति:
भारत की स्वतंत्रता-प्राप्ति के समय राष्ट्र के तत्कालीन शीर्ष नेताओं की हठधर्मिता और व्यक्तिगत स्वार्थ के कारण देश का विभाजन हुआ, क्योंकि वे जानते थे कि एक साथ रहकर अपना मतलब सिद्ध नहीं कर पाएँगे ।
संविधान में अल्पसंख्यकों को विशेषाधिकार तथा जम्यू-कश्मीर के लिए धारा ३७० की व्यवस्था करके छद्‌म संप्रदाय को बढ़ावा दिया गया । भाषा के आधार पर राज्यों का गठन भी ‘फूट डालो और शासन करो’ की नीति के निर्वाह के लिए किया गया ।
आज के राजनीतिक दल यह समीकरण बनाते हैं कि किस चुनाव क्षेत्र में किस धर्म को माननेवाले लोग अधिक हैं; किस भाषा को बोलनेवाले अधिक हैं तथा किन जातियों की अधिकता है । इसी को ध्यान में रखकर के सभी राजनीतिक दल अपना उम्मीदवार खड़ा करते हैं ।
अधिकता के पक्षधर प्रत्याशी अपने लुभावने वायदों और भाषणों में बहुमत पक्ष की प्रशंसा तथा अन्य की निंदा करना अपना जन्मसिद्ध अधिकार समझते हैं । इसके कारण आज समाज कई वर्गों एवं जातियों में विभक्त हो रहा है । सभी एक-दूसरे के कट्‌टर दुश्मन बनते जा रहे हैं, फिर भी मंच पर खड़े होकर इन नेताओं को अखंड भारत कहने में तनिक संकोच नहीं होता ।
सभी दल किसी-न-किसी मुद्‌दे पर अपनी राजनीति चला रहे हैं । पिछड़े वर्गों को आरक्षण, मंदिर-मसजिद विवाद और हिंदुत्व पुनर्जागरण जैसे अंनेक मुद्‌दे प्रमुख हैं । इन मुद्‌दों पर वे नागरिकों में वर्ग-विभेद, विद्वेष, तनाव जैसी स्थितियाँ पैदा कर रहे हैं ।
समाजवादी पार्टी, बहुजन समाज पार्टी, जनता दल, राजनीतिक दलों ने सवर्णों और अनुसूचित जनजातियों तथा पिछड़ों के बीच विभाजन-रेखा खींच दी है । भाजपा ने हिंदुओं और अल्पसंख्यकों के बीच गहरी खाई खोद दी है ।
कुछ वर्षो पहले कांग्रेस ने हरिजनों, आदिवासियों और अल्पसंख्यकों का विशेष ‘रहनुमा’ बनकर वर्ग-विभाजन फैलाया तो इधर वामपंथी पार्टियों ने पूँजीवादियों और सर्वहारा श्रमिक समुदायों के बीच रेखा खींचकर वर्ग-संघर्ष को बढ़ाया है ।
कभी सरकारी कर्मचारी हड़ताल पर चले जाते हैं, तब सरकार प्रतिद्वंद्वी संगठनों से मिलकर आपस में फूट डालकर हड़ताल को विफल कर देती है । बहुदलीय प्रणाली का प्रादुर्भाव और क्षेत्रीय पार्टियों का गठन इसी राजनीतिक असंतोष की देन है ।
कुछ क्षेत्रीय पार्टियों-तेलगुदेशम डी.एम.के. नेशनल कॉन्फ्रेंस, बसपा, समता पार्टी, झारखंड मुक्ति मोर्चा, बिहार पीपुल्स पार्टी, असम गण परिषद् सिक्किम संग्राम परिषद् आदि संकुचित विचारधारा पर आधारित विभाजन के ही प्रतिफल हैं ।
ये राजनीतिक दल जनता को भड़काकर कभी पूर्वाचल के लिए कभी वनांचल तो कभी बोडोलैंड अलग राज्यों की घोषणा को लेकर उनसे तरह-तरह के अपराध तथा तोड़-फोड़ करवाते हैं । इस प्रकार राजनीतिक दलों ने आम जनता के सहिष्णु स्वभाव को परखकर अपनी दूरी बढ़ाई है । इसमें अपनी प्रतिष्ठा समझकर ‘येन-केन-प्रकारेण’ ‘फूट डालो और शासन करो’ की नीति के अनुगामी ‘भ्रष्ट करो और शासन करो’ की नीति अपनाई है ।
राजनीति और उपराध के बीच साँठ–गाँठ:

आज राजनीतिक दलों और अपराधियों के बीच स्वार्थ-पूर्ति के लिए मित्रता है । अपराधी का काम जहाँ समाज-विरोधी और राष्ट्र-विरोधी कार्यो में लिप्त रहना है, वहीं राजनीति और राजनीतिज्ञों का कार्य समाज और राष्ट्र के संपूर्ण विकास से संबंधित है, लेकिन आज दोनों के बीच एक सामंजस्यपूर्ण संबंध विकसित हो रहा है ।
आज की राजनीति में हत्यारों तथा असामाजिक तत्त्वों की खुलकर मदद ली जा रही है । नेता अपना महत्त्व बनाए रखने के लिए गुंडे, माफिया गिरोहों तथा डकैतों जैसे असामाजिक तत्त्वों को पालते हैं ।

चुनाव में हिंसा:

चुनावों में हिंसा इतनी प्रभावी हो चुकी है कि कई स्थानों पर तो विजयश्री इसके सिर ही बँधती है । राजनीतिक दल अपने प्रत्याशी की विजय के लिए प्रचार-कार्य पर उतना जोर नहीं देते हैं जितना मारकाट, बेईमानी तथा गुंडागर्दी पर ।
कानूनों की उवहेलना:

न्यायपालिका को नागरिकों के हितों और अधिकारों का एक रक्षक माना जाता है । लेकिन इसके भी आज भ्रष्टाचार में लिप्त होने के कारण लोगों का इसपर से विश्वास घटता जा रहा है । कई अवसरों पर न्यायपालिका के निर्णय को निष्प्रभावी बनाने के लिए संविधान में आवश्यक संशोधन भी किए गए हैं । हमारे न्यायिककर्मियों की कानूनी तैयारी पूँजीवादी है ।
पैसे के बल पर जब एक अधिवक्ता इंदिरा गांधी के हत्यारों को फाँसी कुछ समय के लिए रुकवा सकता है तब एक वरिष्ठ नेता पैरवी कर एक अपराधी को कानून के शिकंजे से क्यों नहीं छुड़ा सकता ? इस प्रकार कानून-निर्माता ही कानून की अवहेलना करता है तो उनके इशारों पर काम करनेवाली न्यायपालिका कानून की रक्षा क्या करेगी ?
प्रशासनिक व्यवस्था कमजोर:

आजकल बंदूक की नोंक पर मतपेटियाँ लूट ली जाती हैं या अपनी इच्छानुसार बोगस वोट डाला जाता है और प्रशासन चुपचाप खड़ा होकर तमाशा देखता है, क्योंकि यहाँ की प्रशासनिक व्यवस्था भी नेताओं की गुलामी से जकड़ी हुई है । ये गुलाम वर्तमान सरकार का गुण गाते हैं तथा उसके इशारों पर काम करते हैं ।
राजनीतिक दलों की बदलती मनोवृत्ति:

राजनीतिक दलों के मन में देश हित से विमुख होकर सत्ता-पद का मोह प्रबल है । परार्थ का स्थान स्वार्थ ने ले लिया है, फलत: राजनीति में स्वार्थपूर्ति के लिए छल-कपट आदि का प्रयोग बेहिचक किया जाता है । पदों तथा स्वार्थों के लिए अहिंसा के पुजारियों ने धीरे-धीरे हिंसा का मार्ग अपनाना शुरू कर दिया है । चुनाव के समय ये राजनीति दल विनम्रता, शालीनता और मधुर-भाषिता की चादर ओढ़े जनता को उलटे उस्तरे से छूते नजर आते हैं ।
सामान्यत: राजनीतिक दलों की कोशिश रहती है कि गलत कार्य करनेवाले कार्यकर्ताओं और नेताओं को संरक्षण-प्रश्रय दिया जाए । इस अवांछनीय प्रवृत्ति का लाभ उठाने के लिए अपराधी तथा असामाजिक तत्त्व राजनीतिक दलों के सदस्य तथा सक्रिय कार्यकर्त्ता बन जाते हैं ।
अपराधियों के राजनीतिक संबंध होने के कारण पुलिस उनसे डरती है तथा उसके खिलाफ दर्ज मुकदमे पर कोई सुनवाई नहीं होती । फलत: ऐसे असामाजिक तत्त्व और हत्या जैसे अपराधों के अभियुक्त भी बड़ी संख्या में सांसद, विधायक और कई बार तो मंत्री तक बनने में सफल हो जाते हैं ।
ऐसे विधायकों और सांसदों के बेटे, नाती और पोतों को अपराध करने की पूर्ण स्वतंत्रता प्राप्त है । दूसरी ओर, आर्थिक-राजनीतिक प्रभुता के बीच देशी-विदेशी अलगाववादियों के बीच अटूट गठबंधन होता है । क्षेत्रों, वर्गों, समुदायों के बीच स्वहितों का अंतर्विरोध तीखा हो रहा है ।
दरिद्रता, अशिक्षा और भविष्यहीनता से ग्रस्त जनता रिश्वत, भुखमरी, खुफियागिरी, दमन, बलात्कार और हिंसा में लिप्त प्रशासन, क्षेत्रीय असंतुलन, विषमता और पिछड़ेपन से नाराज इलाके और सबसे ऊपर भ्रष्ट, स्वार्थी, अपराधी, नेताशाही-भारतीय राष्ट्रीयता के विघटन की सारी सामग्री तैयार है ।
अत: तथ्यों से यह स्पष्ट हो रहा है कि वर्तमान में राजनीति किस हद तक पतित हो चुकी है तथा नेतागण कितने स्वार्थी और चरित्रहीन हो गए हैं । राजनीति में बढ़ते अपराध का कारण यह नहीं है कि राजनीतिक दलों में दुर्जन सक्रिय हैं बल्कि सज्जन (जनता) ही निष्क्रिय हैं ।
जनता यह आशा लगाए बैठी है कि कोई चमत्कार या महापुरुष इस समस्या से निजात दिला देगा, लेकिन यह उसका भ्रम है, क्योंकि जब तक जनता स्वयं सक्रिय नहीं होगी तब तक समाज में दुर्जनों का बोलबाला बना रहेगा । इस समस्या का समाधान सिर्फ जनता के हाथ में है । यह अलग बात है कि वह इसके लिए कब तक तैयारी होगी ।
भारतीय राजनीति: आधुनिकता और परम्परा

राजनीति में आधुनिकीकरण एवं परम्परा का अपना विशेष महत्व होता है । प्रत्येक देश की राजनीतिक व्यवस्था में यह दोनों तत्व बिद्यमान होते हैं । आधुनिकीकरण से तात्पर्य विकासात्मक स्थिति से होता है जबकि परम्परागत स्थिति इसके विपर्रीत है ।
आधुनिक समझी जाने वाली पाश्चात्य सभ्यताओं में भी परम्परागत तत्व कहीं न कहीं अवश्य दृष्टिगोचर हो जाते हैं । इस दृष्टि से भारत की राजनीतिक व्यवस्था में भी परम्परागत एबै आधुनिक तत्वों का सुन्दर समागम दिखाई देता है । चिन्तनात्मक विकास: स्वतन्त्रता से पूर्व भारत की राजनीतिक व्यवस्था पूर्णत: परम्परागत थी अर्थात् समाज पुरानी कुरीतियों, अन्धविश्वासों पर आधारित था । शासन सत्ता एक ही व्यक्ति द्वारा संचालित होती थी ।
परम्परागत दृष्टि से समाज पिछड़ा हुआ था । राजनीति राजतन्त्र पर आधारित थी । राजाओं द्वारा जनसाधारण हितों की ओर ध्यान नहीं दिया जाता था । वह भोग-विलास में लिप्त रहते थे । अर्त्यिक, सामाजिक, राजनीतिक दृष्टि से समाज पिछड़ा हुआ था किन्तु स्वाधीनता प्राप्ति के पश्चात् भारत में लोकतान्त्रिक प्रणाली की व्यवसथा की गई ।
अत: राजनीतिक व्यवस्था भी आधुनिकता की ओर अग्रसर हुई । जनता के हित सर्वोपरि थे । जनसाधारण के हितों की रक्षा हेतु संविधान का निर्माण किया गया । आर्थिक, सामाजिक, राजनीतिक विकास की ओर ध्यान दिया गया । राजनीतिक संरचनाओं में आधुनिकीकरण को अपनाया गया ।
कहने को तो राजनीतिक एवं सामाजिक व्यवस्था मे आधुनिकीकरण का प्रवेश था किन्तु वास्तव र्मे भारतीय समाज में से परम्परागत प्रभाब अथवा परिस्थितियाँ पूर्णत: समाप्त नहीं हुई थी । समाज में रूढ़िवादिता, अंधविश्वास, जातिवाद, अशिक्षा अभी विद्यमान थी । अत: भारतीय राजनीतिक व्यवस्था मे दोनों तत्वों का समागम आज भी देखने को मिलता है ।
उपसंहार:

स्पष्ट है कि भारतीय राजनीतिक व्यवस्था न तो पूर्णत: परम्परागत है और न ही पूर्णत: आधुनिक । वह परम्परागत तत्वों को भी साथ लेकर आधुनिकता की ओर बढ़ रही है । अत: भारत में निरन्तरता और परिवर्तन के बीच तालमेल बैठाने का प्रयास होने लगा और एक ऐसी राजनीतिक व्यवस्था उभरी जो पुरातनता और नवीनता दोनों ही तत्वों से मुक्त है ।
मुख्यत:

सभी राजनीतिक व्यवस्थाओं की विशेषता होती है: आधुनिकता और परम्परा का सम्मिलित स्वरूप । कुछ देशों की राजनीतिक व्यवस्थाएं अत्यधिक आधुनिक होती हैं तो कुछ की अत्यधिक परम्परागत होती हैं । पश्चिमी राष्ट्र जो कि आधुनिक सभ्यता का स्वरूप समझे जाते हैं, वहाँ पर भी परम्परागत तत्व दिखाई दे ही जाते हैं । उदाहरण के लिए, ब्रिटिश राजनीतिक व्यवस्था जोकि आधुनिक मानी जाती है, परन्तु लार्ड सभा, राजतन्त्र आदि संस्थाओं के कारण उसमें परम्पराजनित रूप दिखाई देता है ।
तीसरी दुनिया के देशों ने द्वितीय विश्वयुद्ध के पश्चात् आधुनिक समझी जाने वाली पश्चिमी राजनीतिक संस्थाओं को अपनाया, किन्तु समाज यहाँ के परम्परागत ही बने रहे, जिससे यहाँ आधुनिकता और परम्परा का मिश्रण स्पष्ट रूप से दिखाई देता है ।
इस दृष्टि से भारतीय राजनीति में भी जहाँ एक ओर आधुनिकता और परम्परा का सुन्दर एवं बृहत् स्तर पर समागम दिखाई देता है, वहीं दूसरी ओर इन दोनों मे टकराव भी देखने मे आता है । कुछ विचारकों ने अपना मत प्रस्तुत करते हुये कहा है कि भारत की राजनीतिक संरचनाएं आधुनिक हैं और भारतीय सामाजिक ढाँचा परम्परागत है ।
भारत में परम्पसगत सामाजिक ढाँचे के साथ आधुनिक राजनीतिक संरचनाओं को ऊपर से आरोपित करने का प्रयास किया गया है । फलस्वरूप राजनीतिक संस्थाएं पकड़ मजबूत नहीं कर पायीं । आज भारत मे परम्परागत व्यवस्था अत्यधिक शीघ्रता से आधुनिकीकरण का स्वरूप धारण कर रही है क्योंकि भारत एक विकासशील समाज है । परम्परागत आदर्शों एवं मूल्यों में परिवर्तन आ रहा है ।
अत: परम्परागत सामाजिक संस्थाए राजनीति के सम्पर्क में आने से परिवर्तित रूप में दिखलाई देने लगी हैं । परम्परागत एवं आधुनिक तत्वों का अलग-अलग अध्ययन करने से हमें ये स्पष्ट हो जाएगा कि ये दोनों तत्व किस तरह से भारतीय समाज एवं राजनीति को प्रभावित कर रहे हैं ।
परम्परावादी समाज रूढिवादी होता है । इस समाज के विभिन्न पक्ष मानव जीवन के विश्वास द्वारा संचालित होते हैं और इस संदर्भ में वैज्ञानिक दृष्टिकोण एव तर्क-वितर्क को महत्व नहीं दिया जाता । परम्परावादी समाज में अन्धविश्वासों एव धर्म की प्रधानता होती है ।
परम्परावादी समाज में मनुष्य की सामाजिक स्थिति उसके जन्म द्वारा निश्चित एवं निर्धारित होती है । इस समाज में न कर्म का कोई महत्व होता है ओर न ही समानता का, क्योकि यह समाज वर्ग विशेष पर आधारित होता है तथा जाति एवं धर्म जैसे तत्वों को विशेष प्रमुखता दी जाती है ।
ऐसे समाज में व्यक्ति की निष्ठा एवं सद्‌भावना भी संकीर्ण होती है । राष्ट्रीय हितों के बजाय जातीय, धार्मिक व स्थानीय हितों को वरीयता दी जाती है । यहाँ राजनीतिक व्यवस्था विभिन्न दलों में विभाजित नहीं होती अपितु एक ही व्यक्ति शासन के समस्त कार्यो-विधायी, न्यायिक और प्रशासकीय सभी का संचालन करता हैं 
अशिक्षा के कारण जनसाधारण धर्म के दास बन जाते है फलस्वरूप अन्धविश्वास उग्र रूप धारण कर लेता है और निपतिवाद का प्रभाव बढने लगता है । मनुष्य परिश्रम औए कर्म को महत्व न देकर ईश्वर और भाग्यवाद के सहारे जीवन व्यतीत करता है ।
परम्परावादिता के अनेक तत्व भारतीय समाज एवं राजनीतिक व्यवस्था मे व्याप्त हैं । वर्तमान समय में भारत की जिस सामाजिक व्यवस्था पर आधुनिक राजनीतिक व्यवस्था टिकी हुई है, उसका स्वरूप आज भी परम्परागत है ।
भारतीय आधुनिक राजव्यवस्था के पीछे जो सामाजिक तत्व सक्रिय है और जिसके कारण भारतीय राजनीति में निरन्तर परिवर्तन आ रहा है, उसके विषय में जानना भी अति आवश्यक है । आज भी चुनाव व्यवस्था पर राजा-महाराजाओं और पूर्ण-सामन्तों का प्रभाव निहित है । भारतीय समाज का संगठन जातियों के आधार पर हुआ है और जातियाँ सुसगठित रूप से भारत की प्रशासनिक व राजनीतिक व्यवस्था को प्रभावित करती रही है ।
राजनीतिक दल चुनावों में अपने प्रत्याशियों का चुनाव करते समय जातिगत आधार पर निर्णय लेते हैं । जातिवाद को चुनावों में साधन के रूप में अपनाया जाता है । जातीय संगठन राजनीतिक महत्व के दबाव समूह के रूप में प्रवृत्त हैं ।
धर्म और सम्प्रदाय भारतीय राजनीति में महत्वपूर्ण भूमिका निभाते हैं । धार्मिक विभिन्नता के कारण समाज में विभिन्न प्रकार के तनाव उत्पन्न होते हैं । चुनावों की राजनीति में धर्म और सम्प्रदाय, भारतीय राजनीति में महत्वपूर्ण भूमिका निभाते हैं । धार्मिक विभिन्नता के कारण समाज में विभिन्न प्रकार के तनाव उत्पन्न होते हैं ।
चुनावों की राजनीति ने धर्म और सम्प्रदाय के नकारात्मक महत्व को उभारा है । वास्तव में सम्प्रदाय राजनीतिक दलों के वोट बैंक बन गए हैं । जातिवाद के कारण ग्रामीण समुदाय में कर्मकाण्डों की दृष्टि से ब्राह्मण को आज मी सर्वोच्च स्थान प्राप्त है ।
धार्मिक नेता, जैसे इमामों, मौलवियों, धर्मगुराओं, आदि की अपीलो का मतदान व्यवहार पर प्रभाव दिखलाई देता है । विवेकपूर्ण परिवर्तन की प्रक्रिया का स्वरूप है: आधुनिकीकरण । समाजों, सामाजिक संचालन और आर्थिक विकास के फलस्वरूप राजनीतिक परिवर्तनो को सामान्यता राजनीतिक आधुनिकीकरण का नाम दिया जाता है ।
राजनीतिक आधुनिकीकरण की भी कुछ विशेषताएं हैं: राजनीतिक शक्ति के महत्व में वृद्धि, राजनीतिक आधुनिकीकरण की निशानी है क्योंकि यहाँ मानव जीवन की समस्त शक्तियों एवं गतिविधियो का राजनीतिक व्यवस्था में केन्द्रीयकरण होने लगता है ।
आधुनिक राजनीतिक समाज में केन्द्र और परिसर की अन्तःक्रिया बहुत बढ जाती है । परिसर से तात्पर्य समाज से है और केन्द्र से तात्पर्य राजनीतिक व्यवस्था से है । राजनीतिक दल, हित और दबाव समूह, नौकरशाही एवं निर्वाचनों के माध्यम से परस्पर समीपता मे वृद्धि होती है और सम्पर्क बना रहता है ।
संचार के साधनो के कारण इनमें निरन्तरता भी बनी रहती है । इस व्यवस्था में सरकार का जनता से सीधे सम्पर्क होता है । आधुनिक राजनीतिक समाजों में परम्परागत, धार्मिक, जातीय एवं पारिवारिक सत्ताओं का स्थान एक लौकिकीकृत और राष्ट्रीय राजनीतिक सत्ता द्वारा ले लिया जाता है । शासन व्यवस्था का परम्परागत स्वरूप जब कमजोर होने लगता है और उसके स्थान पर राष्ट्रीय राजनीतिक सत्ता की स्थापना होती है तो यही राजनीति आधुनिकीकरण की प्रमुख वेशेषता होती है ।
अत: आधुनिक राजनीतिक व्यवस्थाओं में राजनीतिक संस्थाओं का विशेषीकरण और विभिन्नीकरण होना अत्यावश्यक है । इस प्रकार की व्यवस्थाओं में अधिक से अधिक जन-सहभागिता होती है और नागरिकों की अभिवृत्तियों में परिवर्तन होने लगता है ।
आधुनिक राजनीतिक व्यवस्था के लक्षणों को जानने के पश्चात् यह कहा जा सकता है कि इस व्यवस्था में भारतीय जन-जीवन के सभी क्षेत्रों में राज्य और राजनीतिक व्यवस्था का सकेन्द्रण निरन्तर बढ़ रहा है ।
दूरस्थ इलाके एवं गाँव भी राज्य के परिसर में आ गए हैं । लोक-कल्याणकारी राज्य की स्थापना ने सरकार की जनता तक पहुँच को सुलभ एवं सरल बना दिया है । समाज एवं राज्य मे परस्पर निकटता एवं अन्तःक्रिया में निरन्तर वृद्धि हो रही है ।
परिणामस्वरूप धर्म, गति, सामन्ती तत्वों का प्रभाव लगभग समाप्त होता जा रहा है और राष्ट्रीय राजनीतिक सत्ता दृढ़ हो रही है । पंचायती राज और लोकतान्त्रिक विकेन्द्रीयकरण के कारण शासन में जन- सहभागिता निरन्तर बढ रही है और शासन की विभिन्न सरचनाओं-कार्यपालिका, न्यायपालिका, और विधायिका में विभिन्नीकरण स्थापित किया गया है ।
मॉरिस जोन्स के अनुसार राजनीति की आधुनिक भाषा भारत के संविधान और अदालतों की भाषा है, संसद में बहस, उच्च प्रशासन की प्रक्रिया, राजनीतिक दलों की भूमिका, आदि सभी कुछ आधुनिकता को समेटे हुये हैं । भारत में राजनीतिक आधुनिकीकरण एक लम्बे ऐतिहासिक विकास का परिणाम है । इस विकास जानने हेतु इसका क्रमबद्ध अध्ययन आवश्यक है:
पूर्व ब्रिटिशकालीन भारत और आधुनिकीकरण:

केन्द्रीय राजनीतिक सत्ता की स्थापना पूर्व ब्रिटिश कालीन भारत मे नहीं हुई थी । भारत छोटी-छोटी रियासतों में बँटा हुआ था और लोगों की मानसिकता एवं निष्ठा संकुचित थी । इस काल में राष्ट्र-राज्य का उदय नहीं हुआ था । समाज विभिन्न जतियों एवं उपजातियों में विभाजित था । वर्णव्यवस्था और जातीय उच्चता के आधार पर व्यक्ति की सामाजिक हैसियत की गिनती की जाती थी । समाज में महिलाओं एवं शुद्रों की स्थिति दयनीय थी ।
समाज एवं मानवजीवन में सर्वत्र अन्धविश्वास एवं धार्मिक रूढिवादिता एवं जातिवाद विद्यमान था । सर्वत्र अशिक्षा एवं अज्ञानता का बोलबाला था । शिक्षा का विकास नहीं हुआ था । अधिकांश जनता भारतीय गाँवो में निवास करती थी और उनके जीविकोपार्जन का साधन कृषि थी । कृषि ही प्रमुख व्यवसाय था । भारतीय अर्थव्यवस्था पूर्णत: कृषि पर आधारित थी इसलिए आर्थिक विकास भी नगण्य था ।
कानून एवं न्यायिक व्यवस्था व्यक्तिगत थी । सभी व्यक्तियों के लिए कानून समान नहीं था और सभी को न्यायालयों में भी समानता प्राप्त नहीं थी । राजनीतिक मामलो मे जनसाधारण का प्रवेश निषिद्ध था । एक व्यक्ति में ही समस्त सत्ता निहित होती थी ।
निष्कर्षत: पूर्व ब्रिटिशकालीन भारत में केन्द्रीय राज्यसत्ता का पूर्णत: अभाव था, न ही राष्ट्रीय राज्य का निर्माण हुआ था, धार्मिक रूढिवादिता, अज्ञानता एवं सामाजिक असमानता का बोलबाला था । सत्ताधारी राजनेता प्राय: भोग-विलास में लीन रहते थे और जनता के हितों के लिये उनका विपरीत दृष्टिकोण था । लोगों की स्थिति दयनीय थी क्योंकि लोकतान्त्रिक व्यवस्था नहीं थी ।
ब्रिटिसकालीन भारत में आधुनिकीकरण:

भारत में अंग्रेजों का आगमन ईस्ट इण्डिया कम्पनी की स्थापना से प्रारम्भ हुआ । ब्रिटिश शासन ने ही भारतीय समाज में आधुनिकीकरण की नीव रखी । सम्पूर्ण देश को ब्रिटिश शासन ही एक सुदृढ़ केन्द्रीय शासन के अन्तर्गत लाने में सफल हुआ ।
ब्रिटिश शासन द्वारा स्थापित राजनीतिक व्यवस्था का परिणाम यह हुआ कि संकुचित स्थानीय निष्ठा का स्थान सम्पूर्ण देश के प्रति निष्ठा ने ले लिया । अखण्ड और केन्द्रीय भारत का विचार इस राजनीतिक एकीकरण का ही परिणाम था ।
भारत में पाश्चात्य शिक्षा का प्रारम्भ ब्रिटिश शासन की ही देन है । पाश्चात्य शिक्षा के माध्यम से ही राष्ट्रीयता एवं स्वतन्त्रता की भावना को प्रोत्साहन मिला इसका कारण था कि भारत के नवयुवक जोकि पाश्चात्य शिक्षा ग्रहण कर रहे थे, उन्होंने उनकी पुस्तकों में पाश्चात्य देशों में शोषण के विरुद्ध संघर्ष का अध्ययन किया परिणामस्वरूप उनके मन-मस्तिष्क में भी अपने भारत को ब्रिटिश शासन से मुक्त कराने की भावना भर गई फलस्वरूप भारतीय स्वतन्त्रता संग्राम का प्रारम्भ हुआ ।
अत: बर्क, मिल, मिल्टन, मैकाले और हर्बर्ट स्पेन्सर आदि विचारकों की कृतियों का अध्ययन कर भारतीय युवकों मे स्वतन्त्रता, राष्ट्रीयता एवं स्वराज्य की जीवनदायिनी भावनाओं का संचार हुआ । अंग्रेजी शासन ने भारत में नवीन प्रकार की प्रशासनिक एवं नौकरशाही व्यवस्था की स्थापना की । भारत में पहली बार दीवानी और फौजदारी संहिता की रचना की गई । कानून के समक्ष समता एवं विधि की एकरूपता को मान्यता दी गई । उद्योगीकरण का शुभारम्भ भी इसी काल में हुआ ।
उद्योगों की स्थापना के साथ-साथ परिवहन और संचार के साधनों का विकास हुआ । रेलवे, डाक और तार का एक नवीन विकास था । परिणामस्वरूप ग्रामीण जनता का आगमन शहरों की ओर होने लगा जिससे कि शहरीकरण का विकास हुआ । ब्रिटिश काल में ही प्रतिनिध्यात्मक संस्थाओं का प्रचलन हुआ ।
प्रतिनिधिक संस्थाओं की स्थापना, सीमित मताधिकार का प्रचलन और स्थानीय सस्थाओं के सूत्रपात से शासन व्यवस्था में जनसाधारण की अभिरूचि बढ़ने लगी और वे लोग स्वतन्त्रता एवं लोकतन्त्र की मांग करने लगे । अत: ब्रिटिश काल में भारत के अन्दर नवीन मूल्यों, सस्थाओं एवं वैज्ञानिक चिन्तन का आरम्भ हुआ जिससे राजनीतिक आधुनिकीकरण की गति को तीव्रता मिली ।
ब्रिटिश काल में ही अनेक समाज सुधारक भी हुये जैसे, स्वामी दयानन्द सरस्वती, विवेकानन्द, राजा राममोहन राय आदि । इन्होंने भारत को आधुनिकीकरण की ओर समुख करने हेतु भारतीय जनता में नवचेतना का संचार किया ।
डॉक्टर जकारिया के अनुसार ”भारत की नव-चेतना मुख्यता आध्यात्मिक थी तथा इसने अनेक सामाजिक और धार्मिक आन्दोलनों का सूत्रपात किया । 19 वीं सदी के धार्मिक और सामाजिक सुधार आन्दोलन भारत को आधुनिकीकरण की दिशा में अग्रसर करने में बहुत अधिक सहायक सिद्ध हुये ।
इस प्रकार के सुधार आन्दोलनों में ब्रह्म समाज, आर्य समाज, रामकृष्णन मिशन और थियोसोफिकल सोसायटी का नाम प्रमुख रूप से लिया जाता है । इन सुधार आन्दोलनों ने भारतीय समाज में व्याप्त अन्धविश्वास को दूर कर भारतीय समाज की प्रत्येक वस्तु को तर्क, विवेक और विज्ञान के प्रकाश में देखना सिखाया । इन सुधार आन्दोलनों ने एक ऐसी पृष्ठभूमि तैयार की और वातावरण निर्मित किया, जिसके आधार पर राष्ट्रीयता की भावना विकसित हो सकी और भारतीय स्वतन्त्रता के लक्ष्य को प्राप्त किया जा सका ।”
प्रोफेसर ए.आर. देसाई ने सुधार आन्दोलनों के सम्बंध में लिखा है: ”सामाजिक क्षेत्र में जाति प्रथा के सुधार और उसके उन्तुलन, स्त्रियों के लिए समान अधिकार, बाल-विवाह के विरुद्ध आन्दोलन, सामाजिक और वैधानिक असमानता के विरुद्ध जेहाद किया ।
धार्मिक क्षेत्र में धार्मिक अन्धविश्वासों, मूर्तिपूजा और पाखण्डों का खण्डन किया गया । ये आन्दोलन कम-अधिक मात्रा में व्यक्तिगत स्वतन्त्रता और सामाजिक समानता के लिए संघर्षरत थे और इनका चरम लक्ष्य राष्ट्रवाद था ।”
स्वतन्त्र भारत में आधुनिकीकरण:

स्वाधीनता प्राप्ति के पश्चात् ही भारत ने राजनीतिक आधुनिकीकरण की दिशा की ओर अपने कदम बढाने प्रारम्भ कर दिये । संविधान निर्माण हेतु संविधान निर्मात्री सभा का गठन किया गया । संविधान सभा द्वारा ऐसा संविधान बनाया गया जिसके अन्तर्गत गणतन्त्र, जन सम्प्रभुता और उत्तरदायी शासन के सिद्धान्तों को मान्यता दी गयी ।
संविधान ने सीमित और भेदभावपूर्ण मताधिकार को समाप्त कर वयस्क मताधिकार को प्रमुखता दी । राजनीतिक निर्णय प्रक्रिया में जनसाधारण के प्रवेश का स्वागत किया । संविधान ने राजनीतिक, सामाजिक समानता को मान्यता दी और छुआछूत को असंवैधानिक घोषित किया ।
संविधान में व्यवस्था की गई कि सभी लोग कानून के समक्ष समान हैं । सभी लोगों को संघनिर्माण, विचार अभिव्यक्ति और समुदाय बनाने का अधिकार है किन्तु यह सब विधि द्वारा स्थापित मान्यताओं के अनुरूप होगा । शासन में जनता की सहभागिता बढ़ाने हेतु पंचायती राज की व्यवस्था की गई । निष्पक्ष एवं स्वतन्त्र न्याय दिलाने हेतु स्वतन्त्र न्यायपालिका की स्थापना की गई । लोक सेवाओं में भर्ती हेतु निष्पक्ष लोक सेवा आयोगों की स्थापना की गई ।
स्वतन्त्र और निष्पक्ष चुनावों की व्यवस्था की गई, साथ ही दलीय व्यवस्था को अपनाया गया । सामाजिक एवं आर्थिक परिवर्तन लाने हेतु जमींदारी व्यवस्था को समाप्त किया गया । सम्पत्ति के अधिकार को कानूनी अधिकार में परिवर्तित किया गया । उद्योगीकरण के परिणामस्वरूप उद्योगों का विकास हुआ एवं उद्योगों मे श्रमिकों की भागीदारी को प्रोत्साहित किया गया ।
अत: उद्योगीकरण और शहरीकरण की प्रवृत्ति में वृद्धि के फलस्वरूप लोगों के आदर्शो एवं मूल्यों में मूलभूत परिवर्तन आये । निष्कर्षत: भारतीय राजनीतिक व्यवस्था के विषय में मॉरिस जोन्स का कहना है कि “भारत का समाज परम्परागत है और राजनीति आधुनिक ।
यद्यपि संविधान द्वारा आधुनिक राजनीतिक संस्थाओं का गठन किया गया है, लेकिन व्यावहारिक रूप से भारतीय समाज उसको पूरी तरह से पचा नहीं पा रहा है । उदाहरण के लिए, संविधान द्वारा स्वतन्त्र निर्वाचन की व्यवस्था की गयी है, किन्तु धर्म और जाति के तत्व उनको अत्यधिक प्रभावित करते हैं, संविधान द्वारा वयस्क मताधिकार की व्यवस्था की गई है, किन्तु महिलाओं का एक बड़ा भाग चुनावों के समाय मतदान में हिस्सा ही नहीं लेता ।’’
रजनी कोठारी ने इस स्थिति का वर्णन करते हुये भारत को जेनस लाइक माँडल कहा है । जेनस एक ऐसा समुद्री जानवर होता है जिसके आगे और पीछे दोनों तरफ आंखे होती है और वह दोनों और एक साथ देखता है ।  जेनस की भाँति ही भारतीय राजनीतिक व्यवस्था भी आगे और पीछे दोनों और देखती है-वह न तो पूरी तरह अतीत से संबंध विच्छेद कर सकी है और न ही पूर्णरूप से आधुनिक ही बन पायी है ।’’ रुडोल्फ का मत है की “यह एक मिश्रित व्यवस्था है जिसमें परंपरावाद और आधुनिकता के तत्वों का मिश्रण पाया जाता है ।’’
स्पष्ट है की वर्तमान समय में भारत के राजनीतिक आधुनिकरण के रास्ते में अनेक कठिनाइयाँ है जैसे-धार्मिक अंधविश्वास, जातिवाद, गरीबी, अशिक्षा, संकीर्ण निष्ठा, आदर्श और मूल्य अथवा नैतिकता इत्यादि ।  अत: भारतीय राजनीतिक व्यवस्था में जब तक परंपरावादी तत्व विद्यमान है तब तक उसका पूर्णत: आधुनिक स्वरूप ग्रहण करना अत्यधिक जटिल एवं अस्वाभाविक है ।

भारतीय राजनीति में जातिवाद
प्रस्तावना:

भारतीय राजनीति की मुख्य विशेषता है: “परम्परावादी भारतीय समाज में आधुनिक राजनीतिक संस्थाओं की स्थापना ।’’ स्वाधीनता प्राप्ति के पश्चात् भारतीय राजनीति का आधुनिक स्वरूप विकसित हुआ ।
अत: यह सम्भावना व्यक्त की जाने लगी कि देश में लोकतान्त्रिक व्यवस्था स्थापित होने पर भारत से जातिवाद समाप्त हो जाएगा किन्तु ऐसा नहीं हुआ अपितु जातिवाद न केवल समाज में ही वरन् राजनीति में भी प्रवेश कर उग्र रूप धारण करता रहा ।
चिन्तनात्मक विकास:

भारत में विद्यमान जातिवाद ने न केवल यहाँ की आर्थिक, सामाजिक, सांस्कृतिक, धामिक प्रवृत्तियों को ही प्रभावित किया अपितु राजनीति को भी पूर्ण रूप से प्रभावित किया है । जाति के आधार पर भेदभाव भारत में स्वाधीनता प्राप्ति से पूर्व भी था किन्तु स्वतन्त्रता प्राप्ति के पश्चात् प्रजातन्त्र की स्थापना होने पर समझा गया कि जातिगत भेद मिट जाएगा किन्तु ऐसा नहीं हुआ ।
राजनीतिक संस्थाएं भी इससे प्रभावित हुये बिना नहीं रह सकी परिणामस्वरूप जाति का राजनीतिकरण हो गया । भारत की राजनीति में जाति ने महत्वपूर्ण भूमिका निभाई है । केन्द्र ही नहीं राज्यस्तरीय राजनीति भी जातिवाद से प्रभावित है, जो लोकतान्त्रिक व्यवस्था के लिए सबसे खतरनाक बात है क्योंकि राष्ट्रीय एकता एवं विकास मार्ग अवरुद्ध हो रहा है ।
उपसंहार:

जाति का राजनीतिकरण ‘आधुनिकीकरण’ के मार्ग में बाधक सिद्ध हो रहा है क्योंकि जाति को राष्ट्रीय एकता, सामाजिक-साम्प्रदायिक सद्‌भाव एवं समरसता का निर्माण करने हेतु आधार नहीं बनाया जा सकता । आज आरजूयिकता इस बात की है कि हमारे देश के बुद्धिजीवी और राजनीतिक नेता इस संदर्भ में ईमानदारी के साथ सोचें और इस समस्या एवं इससे उत्पन्न अन्य समस्याओं का समाधान करने हेतु गम्भीरतापूर्वक प्रयास करें ।
भारत में ही नहीं वरन् सम्पूर्ण विश्व में जाति प्रथा किसी न किसी रूप में विद्यमान अवश्य होती है । यह एक हिन्दू समाज की विशेषता है जोकि गम्भीर सामाजिक कुरीति है । जाति प्रथा अत्यन्त प्राचीन संस्था है । वैदिक काल में भी वर्ग-विभाजन मौजूद था, जिसे वर्ण-व्यवस्था कहा जाता था, यह जातिगत न होकर गुण व कर्म पर आधारित थी ।
समाज चार वर्गों में विभाजित था, ‘ब्राह्मण’-धार्मिक और वैदिक कार्यों का सम्पादन करते थे । ‘क्षत्रिय’-इनका कार्य देश की रक्षा करना और शासन प्रबंध था । ‘वैश्य’-कृषि और वाणिज्य सम्भालते थे । ‘शूद्र’-शूद्रों को अन्य तीन वर्णो की चाकरी करनी पडती थी ।
प्रारम्भ में जाति प्रथा के बंधन कठोर नहीं थे परन्तु बाद में यह जाति-भेद में बदलाव आ गई । वर्ण-व्यवस्था और जाति-व्यवस्था में सबसे बडा अन्तर यह है कि वर्ण का निर्धारण व्यवसाय से होता था, जबकि जाति का निश्चय जन्म से होता था । इस प्रकार जो सस्था कभी हितकर थी, वही बाद में भ्रष्ट हो गई ।
जाति-प्रथा के कारण समाज बहुत से टुकड़ों में बँट गया तथा व्यक्ति-व्यक्ति के बीच भेद-भाव की खाई खड़ी हो गई । पारस्परिक द्वेष और जातीय अहंकार के कारण भारतवासी कभी एक न हो सके और सामूहिक रूप से विदेशी आक्रमणकारियों का सामना करने में असफल रहे ।
राष्ट्रहित को भुलाकर, जातीय गौरव को ही सब कुछ मान लिया गया । इस प्रथा का सबसें भयंकर परिणाम था- ‘छुआछूत’, जिसने समाज के एक बहुत बडे वर्ग को आत्म-सम्मान से वंचित कर दिया । स्वतन्त्रता प्राप्ति के पश्चात् देश मे लोकतान्त्रिक शासन व्यवस्था की स्थापना की गई ।
देखने पर लगता था कि जातिवाद समाप्त हो गया है किन्तु पुन: इसने धीरे-धीरे जोर पकडा और वयस्क मताधिकार व्यवस्था के देश में लागू कर दिये जाने के कारण यह एक राजनीतिक शक्ति के रूप उदित हुआ । प्रतिनिधि व्यवस्था के लागू होने पर राजनीति पर जातिगत प्रभाव शुरु हो गया । इसका कारण सीमित मताधिकार, राष्ट्रीय आन्दोलन एवं ब्रिटिश प्रशासन था ।
स्वतन्त्रता प्राप्ति के पश्चात् तीनों कारणों का निराकरण हो गया क्योकि भारत मे वयस्क मताधिकार प्रणाली को अपनाया गया था । प्रारम्भ में तो आर्थिक एवं सामाजिक दृष्टि से श्रेष्ठ उच्च जातियाँ ही राजनीति से प्रभावित थी किन्तु धीरे-धीरे मध्यम और निम्न समझी जाने वाली जातियाँ भी आगे आकर अपने राजनीतिक प्रभाव में वृद्धि करने हेतु प्रयत्नशील रहने लगी ।
प्रोफेसर रुडोल्फ के अनुसार ”भारत राजनीतिक लोकतन्त्र के संदर्भ में जाति वह धुरी है जिसके माध्यम से नवीन मूल्यों और तरीकों की खोज की जा रही है । यथार्थ में यह एक ऐसा माध्यम बन गयी है कि इसके जरिए भारतीय को लोकतान्त्रिक राजनीति की प्रक्रिया से जोडा जा सकता है ।”
प्रोफेसर रजनी कोठारी अपनी पुस्तक “कास्ट इन इण्डियन पॉलिटिक्स” में भारतीय राजनीति में जाति की भूमिका विस्तृत विश्लेषण किया है। उनका मत है कि अक्सर यह प्रश्न पूछा जाता है कि क्या भारत में जाति प्रथा खत्म हो रही है ?
इस प्रश्न के पीछे यह धारणा है कि मानो जाति और राजनीति परस्पर विरोधी संस्थाएं हैं । ज्यादा सही सवाल यह होगा कि जाति-प्रथा पर राजनीति का क्या प्रभाव पड रहा है और जाति-पांति वाले समाज ममें राजनीति क्या रूप ले रही है ? जो लोग राजनीति में जातिवाद की शिकायत करते हैं, वे न तो राजनीति के प्रकृत स्वरूप को ठीक समझ पाए हैं न जाति के स्वरूप को ।
भारत की जनता जातियों के आधार पर संगठित है । अत: न चाहते भी राजनीति को जाति सस्था का उपयोग करना ही पडेगा । अत: राजनीति मे जातिवाद का अर्थ जाति का राजनीतिकरण है । जाति को अपने दायरे में खींचकर यजनीति उसे अपने काम में लाने का प्रयत्न करती है । दूसरी और राजनीति द्वारा जाति या बिरादरी को देश की व्यवस्था में भाग लेने का मौका मिलता है ।

राजनीतिक नेता सत्ता प्राप्त करने के लिए जातीय संगठन उपयोग करते हैं और जातियों के रूप में उनको बना-बनाया संगठन मिल जाता है जिससे राजनीतिक संगठन मे आसानी होती है । भारत में जाति और राजनीति में आपसी सम्बध को समझने हेतु इन चार तथ्यों पर विचार आवश्यक है; प्रथम, भारतीय सामाजिक व्यवस्था का संगठन जाति के आधार पर हुआ है ।
राजनीति केवल सामाजिक सम्बंधो की अभिव्यक्ति मात्र है इसलिए सामाजिक व्यवस्था राजनीतिक का स्वरूप निर्धारित करती है । द्वितीय, लोकतान्त्रिक समाज मे राजनीतिक प्रक्रिया प्रचलित जातीय संरचनाओं को इस प्रकार प्रयोग में लाती है कि उनका पूर्ण समर्थन प्राप्त करके अपनी स्थिति को और अधिक शक्तिशाली बनाया जाये ।
तृतीय, भारत की राजनीतिक व्यवस्था के संबंध में यह कहना सही होगा कि भारतीय राजनीति ‘जाति’ के इर्द-गिर्द घूमती है । यदि किसी व्यक्ति को राजनीतिक क्षेत्र में सफलता प्राप्त करनी है तो उसे अवश्य किसी संगठित जाति का सहारा लेना पड़ता है । चतुर्थ, वर्तमान समय में, जातियाँ ही संगठित होकर प्रत्यक्ष रूप से राजनीति में भाग लेती हैं तथा राजनीतिक शक्तियाँ बन जाती हैं ।
अत: स्पष्ट है कि जाति और राजनीति के मध्य अन्त:क्रिया पाये जाने का परिणाम यह हुआ है कि “बजाय राजनीति पर जाति के हावी होने के, जाति का राजनीतिकरण हो गया है ।’’ इन तथ्यों को स्पष्ट करने के पश्चात् भारतीय राजनीति मे जाति के, प्रवेश की भूमिका संबंधी विशेषताऔं को जानेंगे जो इस प्रकार हैं:
(i) राजनीति और जाति का संबंध गतिशील है ।
(ii) जाति का महत्व राष्ट्रीय स्तरीय राजनीति पर उतना नहीं जितना स्थानीय और राज्य राजनीति पर है ।
(iii) चुनावो के दिनों में जातिगत समुदाय प्रस्ताव पारित करके राजनीतिक नेताऔं और दलौं को अपने जातिगत समर्थन की घोषणा करके अपने हितों को मुखरित करते है ।
(iv) उद्योगीकरण, शहरीकरण, शिक्षा और आधुनिकीकरण से जातियाँ समाप्त नहीं हुईं, वरन् उनमे एकीकरण की प्रवृत्ति को बल मिला और उनकी राजनीतिक भूमिका में वृद्धि हुई ।
(v) जातिगत राजनीतिक महत्वकांक्षा को जातीय संघों एवं जातीय पंचायतों ने बढाया है । अत: जातिवाद को समाप्त करने वाले आन्दोलन नवीन जातियों के उदय का कारण बने ।
(vi) 19वीं शदी के उतरार्द्ध मे ही जातिगत समुदायों का झुकाव राजनीति की ओर हो गया था जबकि ब्रिटिश शासन ने भारत में एक मजबूत प्रशासनिक व्यवस्था की नींव डाली थी ।
(vii) राजनीति में प्रधान जाति की भूमिका का विश्लेषण किया जा सकता है । प्रधान जाति संख्या की दृष्टि से गाँव में क्षेत्र की स्थानीय संस्थाओ जैसे पंचायतों की राजनीति में सक्रिय होती है ।
किसी राज्य में एक विशेष जाति की प्रधानता होने के कारण वह जाति राज्य राजनीति का प्रमुख तत्व बन जाती है । जातिवाद का एक अन्य पक्ष यह भी है कि कोई जाति विशेष किसी राज्य या क्षेत्र विशेष में सार्वजनिक महत्व के कार्य जैसे स्कूल, कॉलेज खोलना, अस्पताल, मंदिर, गुरुद्वारे आदि बनवाना, गरीब लोगो की आर्थिक दृष्टि से मदद करना आदि करती है, तो ऐसे कार्य करने पर किसी के द्वारा विरोध या विद्वेष की भावना फैलेगी अपितु यदि वही जाति अन्य जातियों को परेशान करती है तो यह स्थिति अवश्य भयावह बन जाती है ।
वर्तमान व्यवस्था में वास्तव में यही भयावह रूप देखने को मिलता है जैसे, जातियों के नाम पर चलने वाली संस्थायें अपनी जाति विशेष को छोड़ अन्य जातियों के लोगों के साथ पक्षपातपूर्ण व्यवहार करती हैं । इसी प्रकार योग्य एव प्रतिभाशाली लोग गरीब अथवा पिछडी जाति के होने के कारण सर्वत्र उपेक्षित रह जाते हैं । भारत में जातिवाद का होना वांस्तव में एक सामाजिक बुराई है ।
यह दुर्भाग्य की ही बात है कि हमारे राजनीतिक जीवन में जाति व्यवस्था इस प्रकार से स्थितियों का निर्धारण करती रही है तथा आज भी कर रही है लेकिन गरीब हमेशा दलित, अशिक्षित, सामंतवादी, उपनिवेश बने रहे । जात-पात बहुल हमारे इस समाज से यह अपेक्षा भी कैसे की जा सकती थी कि वह चमत्कारिक ढंग से अपने आप में कोई व्यापक परिवर्तन ला सकता था । 50 वर्षो का यह समय वस्तुत: हमारे देश की सोच में परिवर्तन का एक मध्य काल रहा है ।
इस सच्चाई को कोई कितना भी नकारे, मगर आज भी भारतीय जनतंत्र की मुख्य राजनैतिक धुरी नागरिक नहीं जाति ही है । यह आगे भी होगी । माना कि जाति व्यवस्था अपने में जनतंत्र का निषेध है । यह व्यक्ति का सामाजिक दर्जा उसकी योग्यता से नहीं, उसके जन्म से निर्धारित करती है ।
सदियों से यह समाज के बड़े हिस्से को अछूत मानती आई है । लेकिन देश के स्वतंत्र होने के ‘आधी सदी बाद भी जाति, संप्रदाय और जाति का प्रभाव सार्वजनिक जीवन में समाप्त नहीं हुआ । वास्तव इसकी पैठ पहले से अधिक मजबूत हो गई है ।’
समाज में जात-पांत की शक्ति का अनुमान तो अस्पृश्यता की प्रथा से लगता है । भारतीय संविधान ने अस्पृश्यता को 40-45 साल पहले गैरकानूनी घोषित कर दिया । पर अस्पृश्यता मिटी नहीं है । इसके-फलस्वरूप आज भी समाज का काफी बड़ा हिस्सा मानवाधिकारों से वंचित है ।
16 सारनर्भित हिन्दी निबन्ध इक्कीसवीं सदी के भारत् में भी यह अद्‌भुत और अन्याय-आश्रित सामाजिक सस्था बनी रहने वाली है । यह कथन गलत नहीं है कि जाति व्यवस्था भारतीय समाज-जीवन की सबसे बडी और सर्वाधिक कटु वास्तविकता है ।
इसे आप अनदेखा नहीं कर सकते । यह अलग बात है कि कतिपय राजनीतिकों और सामाजिक-राजनैतिक प्रेक्षकों को पिछले कुछ बरसो मे ही राजनीति मे जाति का जोर नजर आने लगा है । जाति व्यवस्था की खूबी है कि यह मनुष्य को मनुष्य से काट देती है ।
यह मनुष्य की संवेदनशीलता को ही अवरुद्ध कर देती है, जातिग्रस्त मन इतना छोटा और संकीर्ण होता है कि वह इतर जातियों के लोगो के नैतिक गुणों को पहचान तक नहीं पाता । वह अन्य मनुष्यों की मनोदशा की कल्पना तक नहीं कर पाता ।
यह एक प्रकार की मानसिक विकलागता है । इससे पनपी कमियो को हम अपने से हीन विशेषकर अछूत जातियों के बारे मे सदियो से चले आ रहे पूर्वग्रहो से पूरा करते हैं । आज भी यह सिलसिला जारी है । इतना जरूर हुआ है कि चतुर लोग अब अस्पृश्यता, ऊंच-नीच, जन्मजात श्रेष्ठता के मुहावरे इस्तेमाल नहीं करते । अब वे योग्यता, कार्यक्षमता, उत्पादकता की आधुनिक शब्दावली में पिछडों-दलितों का निकम्मापन परिभाषित और प्रमाणित करते हैं ।
दूसरी ओर, पिछड़ों और दलितों में भी ‘आरक्षण आश्रित मनोवृत्ति’ का ही आसरा है । संविधान में आरक्षण की व्यवस्था दलितों की उन्नति का मार्ग खोलने के लिए की गई थी । सोचा यह गया था कि दलितों की सामाजिक उन्नति, शिक्षा-प्रसार, आर्थिक विकास से जन-जन की समृद्धि और सरकारी सेवाओं में नियुक्तियो से जातिगत भेदभाव कम होगा ।
जातियों की दीवारें ढहेंगी और धीरे-धीरे छुआछूत के संस्कारो से मुक्त नई महाजाति का विकास होगा । वह एक नया, सामाजिक न्याय और समता पर आधारित समाज बनाने में मददगार होगी । राममनोहर लोहिया के आलोचकों द्वारा अतिनिंदित और पथभ्रष्ट अनुयायियों द्वारा अतिविकृत ‘जाति-नीति’ का भी यही मकसद था । असल में लोहिया ने तो जाति व्यवस्था पर प्रहार को अनेक कार्यक्रमो के साथ जोड कर द्यजा ति तोडी नीति के रूप में प्रतिपादित किया था ।
जैसा कि विचारों के इतिहास में प्राय: होता रहा है, उनके अनुयायियों नेअपने सकीर्ण स्वार्थ के लिए उसे जाति नीति में बदल लिया । यह सही है कि न तो अस्पृश्यता मिटी है और न ही जाति चेतना कम हुई है । वास्तव में जाति चेतना तेजी से बढ रही है । इसके लिए पूरी समाज व्यवस्था पर हावी उच्चवर्णीय चरित्र तो जिम्मेदार है ही, मगर इन सहूलियतों से पनपा दलित विशिष्ट वर्ग भी कम जवाबदेह नहीं है ।
यह विशिष्ट वर्ग अपनी अगली पीढ़ियों को अन्य वर्गों के साथ बराबरी के स्तर पर प्रतिस्पर्धा के लिए तैयार नहीं करता । यह अपने बाल-बच्चों के लिए भी ऐसी ही सुविधाए सुरक्षित रखना चाहता है । इससे अगडी जातियों की तरूण पीढी मे इन नीतियों के लिए प्रतिरोध पनप रहा है ।
इसके साथ ही सामाजिक ऊंच-नीच की सीढी पर दलितों में से भी दलित, निर्धन और संख्या के लिहाज से कमजोर छोटी जातियों की उन्नति मे बाधा आ रही है । जो हाल देश में आर्थिक उन्नति का हुआ है, वहीं धीरे-धीरे आरक्षण का भी हो रहा है ।
आर्थिक उन्नति की लक्ष्मी आर्धा सदी बीत जाने पर भी गरीब की झोपड़ी तक नहीं पहुंची, सामाजिक समता और न्याय की किरणों से भी नितांत दलित आज तक वंचित है । इसी प्रकार जाटो, गूजरों, वैश्यों के भी अपने अनेक वर्ग है जिनका आधार जाति ही है ।
ब्राह्मणो के भी कई वर्ग हैं- कान्यकुब्ज, गौड़, मैथिल, दक्षिणात्य आदि । इनके भी अनेक संगठन जिनका उद्देश्य जातीय भावनाओं को उकसाना है । सभी जातीय राजनीतिक निकक्ष 17 संगठन एवं जातीय नेता राजनीतिज्ञों एवं राजनीतिक दलों से सांठ-गांठ करके जाति का राजनीतिकरण करने पर तुले हुये हैं । प्राय: आज सभी जगह जातीय संघर्ष, तनाव, हिंसा, झगडे आदि देखने में आते हैं ।
जयप्रकाश नारायण ने एक बार कहा था कि ”जाति भारत में एक महत्वपूर्ण दल है । हरेल्ड गोल्ड के अनुसार ”राजनीति काआधार होने की बजाय जाति उसको प्रभावित करने वाला एक तत्व है ।” जातीय व्यवस्था भारतीय समाज का एक परम्परागत तत्व है ।
जाति प्रथा भारत में ही नहीं अपितु विश्व के प्रत्येक देश में किसी न किसी रूप में अवश्य विद्यमान है । भारत में स्वाधीनता प्राप्ति के पश्चात् यह अनुभव किया गया कि जाति का प्रभाव कुछ कम हो गया है लेकिन वास्तव में ऐसा नहीं हुआ बल्कि धीरे-धीरे जाति भी राजनीति को प्रभावित करने लगी क्योंकि वयस्क मताधिकार के आधार पर निर्वाचन प्रक्रिया प्रारम्भ हुई और जातिगत संस्थाएं महत्वपूर्ण बन गई क्योंकि उनके पास अधिक संख्या में मत थे और लोकतान्त्रिक व्यवस्था में राजनीतिज्ञों के लिए इन मतों का मूल्य था ।
सामान्य जनता से मत प्राप्ति हेतु सम्पर्क सूत्र बनाने के लिए उन्होंने उसी भाषा का प्रयोग किया, जो भाषा जाति विशेष से सम्बंधित थी । अत: इस दृष्टि झे जाति की भूमिका राजनीति में अत्यधिक महत्वपूर्ण हो गई ।
राजनीतिक एवं प्रशासनिक निर्णय की प्रक्रिया में प्रत्येक जाति प्रभावी भूमिका निभाती है, जैसे कि पिछड़ी जातियाँ संविधान मे दी गई आरक्षण की व्यवस्था को बढाने हेतु सरकार पर दबाव डालती है जबकि अन्य जातियाँ सरकार पर दबाव खुलती हैं न्कइ आरक्षण व्यवस्था को समाप्त कर इसका आधार सामाजिक एवं आर्थिक स्थिति को बनाया जाए ।
भारत में सभी राजनीतिक दल भी अपने प्रत्याशियों का चयन करते समय जातिगत आधार पर निर्णय लेते हैं । प्रत्येक राजनीतिक दल चुनाव क्षेत्र में प्रत्याशी मनोनीत करते समय जातिगत गणित का अवश्य विश्लेषण करते हैं ।
भारत में चुनाव अभियान में जातिवाद को साधन के रूप में अपनाया जाता है और प्रत्याशी जिस निर्वाचन क्षेत्र में चुनाव लड़ रहा होता है उस क्षेत्र में जातिवाद की भावना को प्राय: उकसाया जाता है ताकि सम्बंधित प्रत्याशी की जाति के मतदाताओं का पूर्ण समर्थन प्राप्त किया जा सके ।
जातिवाद ने राजनीति को इस तरह से प्रभावित कर दिया श्है कि प्राय: सभी राजनीतिक दलों द्वारा यह माना जाता है कि राज्यस्तरीय मंत्रिमण्डलों में प्रत्येक प्रमुख जाति का मंत्री अवश्य होना चाहिए । केवल प्रान्तीय स्तर पर ही नहीं अपितु ग्राम पंचायती स्तर पर भी यही भावना बैठ गई है । मेयर के अनुसार ‘जातीय संगठन राजनीतिक महत्व के दबाव समूह के रूप में प्रवृत्त हैं ।’
अनेक दबाव समूह अपने हितों एवं स्वार्थो की पूर्ति हेतु शासन व्यवस्था को प्रभावित करते हैं । यह कभी-कभी अपने स्वार्थो के कारण राजनीतिक सौदेबाजी भी करते हैं और यदि राजनीतिक सौदेबाजी पूरी नहीं होती तो यह लोग हिंसा का सहारा लेते हैं । भारत में प्रशासनिक क्षेत्र में भी ‘जाति’ ने महत्वपूर्ण भूमिका अदा की है ।
लोकसभा तथा विधानमण्डलों के लिए जातिगत आधार पर आरक्षण की व्यवस्था प्रचलित है । केन्द्र एवं राज्यों की सरकारी नौकरियो तथा पदोन्नतियों के लिए भी जातिगत आरक्षण को अपनाया गया है । इसके अतिरिक्त मेडीकल एवं इन्त्रीनियरिंग कॉलेजों में विद्यार्थियो की भर्ती के लिए आरक्षण की व्यवस्था की गई है । हरिजनों और अनुसूचित जातियों को प्रत्येक स्थान पर आरक्षण प्रदान किया गया है ।
जातिवाद का प्रभाव राज्यस्तर की राजनीति पर भी है । कोई भी ऐसा राज्य नहीं है जहाँ की राजनीति जातिवाद से प्रभावित न हो । केरल, महाराष्ट्र, बिहार, आध प्रदेश, तमिलनाडु, राजस्थान, हरियाणा आदि राज्यों की राजनीति पर जातिवाद हावी है । गुजरात व कर्नाटक राज्य में मध्यवर्गीय जातियाँ राजनीतिक सघर्ष में रत दिखायी देती है ।
यहाँ मुख्यत: प्रतिस्पर्द्धा लगभग दो समान जातियों के मध्य पाई जाती है । तमिलनाडु मे ब्राह्मणो एवं निम्न जातियों के बीच गंभीर संघर्ष रहा है क्योंकि यही की राजनीति में प्रारम्भ से ही ब्राह्मणो का प्रभुत्व रहा और इसके विरुद्ध काफी दिनों तक यही आन्दोलन चलता रहा परिणामस्वरूप द्रविड नामक संगठन की स्थापना की गयी जो बाद मे द्रविड मुन्नेत्र कड़गम दल के रूप में विकसित हुआ ।
महाराष्ट्र की राजनीति तमिलनाडु से कुछ भिन्न रही है, यहाँ मराठा और ब्राह्मणों के बीच संघर्ष रहा और इस सघर्ष मे मराठा जाति ने ब्राह्मणो के शताब्दियों से चले आ रहे प्रभुत्व को समाप्त किया । आन्ध्र प्रदेश की राजनीति काम्भा और रेहुईा जातियो के संघर्ष की कहानी है ।
काम्माओं ने साम्यवादी दल का समर्थन किया तो रेहुईा जाति ने कांग्रेस का । बिहार की राजनीति में राजपूत, कायस्थ, ब्राह्मण और जनजाति प्रमुख प्रतिस्पर्द्धी जातियाँ हैं । पृथक् झारखण्ड राज्य की मांग वस्तुत: एक जातीय मांग ही रही है ।

केरल में साम्यवादियों की सफलता का राज यही है कि उन्होंने इइजवाहा’ जाति को अपने पीछे संगठित कर लिया । राजस्थान की राजनीति में जाट-राजपूत जातियों की प्रतिस्पर्द्धा प्रमुख रही है । संक्षेप में, राज्जो की राजनीति में जाति का प्रभाव इतना अधिक बढ गया है कि टिकर जैसे विद्वानों ने राज्यो की राजनीति’ को ‘जातियों की राजनीति’ की संज्ञा दे डाली है ।
निष्कर्ष: कहा जा सकता है कि आधुनिक भारतीय समाज में जातिगत भेद-भाव केसर एव एड्‌स जैसे भयकर रोगो की तरह सर्वत्र फैल गया है, जिसका निदान असम्भव है । इसीलिए भारतीय राजनीति मे जाति की भूमिका का मूल्यांकन करना अत्यन्त जटिल कार्य है । यह केवल व्यक्ति-व्यक्ति के बीच खाई पैदा नहीं कर रही अपितु राष्ट्रीय एकता के मार्ग में भी बाधा उत्पन्न कर रही है ।
आज राष्ट्रीय हितो की अपेक्षा जातिगत हितों को विशेष महत्व दिया जा रहा है, जिसके कारण हमारी लोकतान्त्रिक व्यवस्था कमजोर हो रही है । प्रसिद्ध समाजशास्त्री एम.एन. श्रीनिवास का मत है कि ”परम्परावादी जाति व्यवस्था ने प्रगतिशील और आधुनिक राजनीतिक व्यवस्था को इस तरह प्रभावित किया है कि ये राजनीतिक संस्थाये अपने मूलरूप में कार्य करने में समर्थ नहीं रहीं है ।”
डी.आर. गाडगिल के शब्दो में ”क्षेत्रीय दबावों से कहीं ज्यादा खतरनाक बात यह है कि वर्तमान काल मे जाति व्यक्तियो को एकता के सूत्र में बांधने में बाधक सिद्ध हुई है ।”  अत: जातिवाद देश, समाज और राजनीति के लिए बाधक है । लोकतन्त्र व्यक्ति को इकाई मानता है न कि किसी जाति या समूह को । जाति और समूह के आतंक से मुक्त रखना ही लोकतन्त्र का आग्रह है ।
भारतीय राजनीति का गांधीवादी दृष्टिरकोण 	

जिसने भी गांधीजी की शिक्षाओं का गहराई से अध्ययन किया है, उसने इस बात पर अवश्य चिंतन किया होगा कि यदि आज गांधीजी भारत में आएं, तो उनकी बौद्धिक, नैतिक और राजनीतिक प्रतिक्रिया क्या होगी? निश्चित ही उन्हें यह स्वीकार करना पड़ेगा कि जिस असीम उत्साह और आशावादिता ने उन्हें और कांग्रेस में उनके समकालीन सहयोगियों को स्वतंत्रता के लिए प्रेरित किया था, वह गलत थी ।
स्वतंत्रता के बाद जिस सामाजिक-आर्थिक क्रांति की उन्होंने कल्पना की थी, उसे सिर्फ सार्वजनिक मैचों पर दिये गये भाषणों के अलावा व्यावहारिक रूप से हमेशा के लिए भुला दिया गया । आर्थिक समानता के बजाय असमानता की खाई दिनोंदिन बढ़ती जा रही है और वित्तीय शक्ति का केंद्रीकरण भी बढता जा रहा है ।
संविधान द्वारा निंदित और गांधीजी की वसीयत के प्रभाव में बनाये गये विशेष अधिनियमों के बावजूद हमारे यहां जाति प्रथा बनी रही । कहीं-कहीं तो इसकी जड़ें और मजबूत हुई हैं । महिलाओं की स्थिति में सुधार और उनकी स्वतंत्रता की उन्होंने जो वकालत की थी, वह एक दिवास्वप्न ही रह गया है । केवल समाज के उच्च वर्ग में इस क्षेत्र में थोडा बदलाव देखने में आया है ।
भूमि और काश्तकारी संबंधी सुधार किसी छलावे से अधिक नहीं साबित हुए हैं । आज भी शिक्षा शारीरिक श्रम करने वालों और पढे-लिखे तबकों के बीच खाई बनाए रखने का माध्यम बनी हुई है । घोषित उद्देश्यों के सर्वथा विपरीत ग्राम्य जीवन को उन्नत बनाने के लिए सरकार द्वारा चलाये गये कृषि विकास कार्यक्रमों साख एवं अन्य सहकारी सेवाओं, सामुदायिक विकास, पंचायती राज और अन्य कार्यक्रमों से सिर्फ धनिकों को ही लाभ हुआ है ।
जैसा कि गांधी के समय में होता था, गांवों में रहने वाले आठ प्रतिशत से अधिक लोग आज भी तुलनात्मक रूप से जड़ता की स्थिति में बने रह गये हैं । भूमि और गांवों के आधे गरीब लोगों की स्थिति आज उससे कुछ ज्यादा ही बदतर हो गयी है, जितनी आज से 25 वर्ष पूर्व थी । गांधीजी के शब्दों में ये ‘बेजुबान अधभूखे लाखों लोग’ हैं । यह निर्विवाद है कि वे श्रेष्ठतर स्थितियों में तो नहीं ही हैं ।
निस्संदेह, जनसख्या विस्फोट की स्थिति ने, जिस पर आज भी काबू नहीं पाया जा सका है, गांधी की भविष्यवाणियों और ईमानदार अनुमानों को बहुत हद तक सफल सिद्ध करने में महत्वपूर्ण भूमिका अदा की है । सवाल यह है कि क्या गांधीजी ने जनसंख्या विस्फोट और पशु संख्या विस्फोट के परिप्रेक्ष्य में अपने गर्भ निरोध और गौ पूजा संबंधी विचारों को परिवर्तित नहीं किया होता? चूंकि तर्कयुक्त उदारता गांधीजी की चिंतन प्रक्रिया का मुख्य आधार थी, अत: इस बात की सभावना से इनकार नहीं किया जा सकता ।
किसी भी स्थिति में उन्होंने इन बातों पर विशेष बल नहीं दिया होता और उन्हें राजनीति के क्षेत्र में होने वाली सामान्य विफलता के चक्रीय प्रभाव के रूप में देखा होता । स्वतंत्रता के बाद की भारतीय राजनीति के विकास की गांधीजी ने अवश्य कठोरता से आलोचना की होती । अगर उन्होंने इसमें निरंतर बढ़ती हुई अनैतिकता और भ्रष्टाचार को देखा होता, तो उन्हें बहुत दुख होता । राजनीति और समाज के दूसरे लोगों में आज काला धन कमाने की बढ़ती प्रवृत्ति ने एक कोढ़ का रूप ले लिया है । उन्होंने राजनीति के क्षेत्र में पतन का एक और दृश्य देखा होता ।
एक ओर तो हिंसा बढ़ रही है, बिना किसी विशेष तर्कपूर्ण राजनीतिक उद्देश्य के दंगे हो रहे है, वहीं दूसरी ओर पुलिस की बर्बरता बढ़ रही है । अकसर ऐसा कहा जाता है कि हिंसक वारदातें उस समय से भी अधिक बढ़ गयी हैं, जब अंग्रेजों के विरुद्ध संघर्ष होते थे और तब भी हिंसा होती थी । तब तो गांधीजी ने हिंसा को निंयत्रित कर लिया था, जिसका कुछ श्रेय अंग्रेजों को भी रहा है ।
उन्होंने संभवत: भारतीय राजनीति की रुग्णता को अपनी उस सिफारिश के औचित्य के रूप में स्वीकारा होता, जबकि आजादी के बाद उन्होंने कहा था कि अब कांग्रेस को राजनीति से अलग होकर समाज के विकास के लिए एक ऐच्छिक संगठन के रूप में कार्य करना चाहिए, जबकि नेहरू तथा अधिकांश काग्रेसी नेताओं ने इस सलाह के विरुद्ध कार्य करना पसंद किया था ।
संभवत: गांधी के विचार के विरोध के पीछे यह दृष्टिकोण रहा होगा कि प्रजातंत्र को चलाने के लिए राजनीतिक दलों की आवश्यकता होती है और कांग्रेस को, जो एक ऐसे विस्तृत संगठन के रूप में मौजूद है, जो एक राष्ट्रीय दल का रूप ले सके, तोड़ा जाना ठीक नहीं होगा ।
यह विचार उचित भी था । कांग्रेस के प्रभुत्व ने देश को पहले दस वर्षो तक निस्संदेह एक सफल सरकार दी थी । किंतु उन्हीं दस वर्षो में सामाजिक-आर्थिक क्रांति का स्थगन स्वीकार किया जा चुका था, वह क्रांति जो गांधी, नेहरू और दूसरे लोगों की उच्च आशाओं को पूरा किये जाने के लिए अनिवार्य थी ।
यदि गांधीजी 25 वर्षो के बाद भारत लौट सकते, तो उन्हें यह स्वीकार करना पड़ता कि वह कांग्रेस आदोलन के अन्य नेताओं सहित अति आशावादी थे । यह भी उतना ही निश्चित है कि वह अपने आधारभूत मूल्यांकनों से चिपके रहते, क्योंकि वे उनकी नैतिक मान्यताओं और उनके धर्म से संचालित थे । यह सोचा भी नहीं जा सकता कि आज वह शांत और बेकार बैठते । वह उच्च, उच्च मध्य वर्ग के सामाजिक-आर्थिक विचारों को परिवर्तित करने के लिए अपने जेहाद को नये सिरे से आरंभ करते ।
साथ ही साथ, वह जन सामान्य को अपनी जड़ता व सुरती से उबरने के लिए भी उभारते । सिर्फ यही नहीं, बल्कि पहले की तरह विभिन्न परस्पर-विरोधों, परिवेशों से उनके अनुगामी आते, जिन्हें वह अपने विश्वास, साधन संपन्नता और विनोद भावना द्वारा एकत्रीभूत शक्ति की तरह संगठित रखते ।
अक्सर जब कोई भारत की लड़खड़ाती हुई विकास की समस्याओं पर विचार करता है, तो वह विश्वासपूर्वक अनुभव करता है कि विदेशी सहायता और आवर्ती आपात स्थितियों के परिप्रेक्ष्य में नीतियों में होने वाले दैनंदिन समायोजनों के अतिरिक्त इस महान देश को गांधीजी जैसी महानता, प्रेम भाव और निर्भयता रखने वाले आध्यात्मिक नेताओं की आवश्यकता है ।
वह उन तमाम देशप्रेमियों के साथ खड़े होते, जो राष्ट्र को ऊर्जावान बनाने की क्षमता रखते हैं । वह उन समस्त क्रांतिकारी परिवर्तनों के लिए तैयार दिखते, जो सामाजिक, आर्थिक और राजनीतिक संस्थाओं तथा दृष्टिकोणों और रीतियों में किये जानै हैं और जिनकी इस समय अत्यत आवश्यकता है ।





अन्तर्राष्ट्रीय राजनीति की जानकारी केवल प्रातःकालीन समाचार-पत्रों के अवलोकन मात्र से प्राप्त नहीं की जा सकती । वस्तुत: यह ज्ञान का एक ऐसा क्षेत्र है, जिसमें सुनियोजित चिन्तन की सबसे अधिक आवश्यकता है । अन्तर्राष्ट्रीय राजनीति की मूल समस्या राष्ट्रों के आपसी व्यवहार तथा आचरण के बुनियादी सिद्धान्तों का पता लगाना है 
अन्तर्राष्ट्रीय राजनीति का विद्यार्थी यह मालूम करने का प्रयत्न करता है कि, राष्ट्र सहयोग क्यों करते हैं? राष्ट्र युद्ध क्यों करते हैं? राष्ट्र शक्तिशाली क्यों बनना चाहते हैं ? शान्ति के लक्ष्य की निरन्तर दुहाई देते हुए भी राष्ट्र संयुक्त राष्ट्र संघ जैसी संस्था के आदेशों का पालन क्यों नहीं करते? नि:शस्त्रीकरण के सिद्धान्तों को विश्व-शान्ति के लिए अपरिहार्य मानते हुए भी राष्ट्र निरन्तर शस्त्रीकरण क्यों करते रहते हैं?
शान्तिपूर्ण सह-अस्तित्व में आस्था रखते हुए भी राष्ट्र अपनी विचारधारा का प्रसार क्यों करना चाहते हैं? राष्ट्रों के विरोधाभासी राजनीतिक व्यवहार और इस प्रकार के आचरण को समझने के लिए अन्तर्राष्ट्रीय राजनीति के मूल तत्वों एवं सिद्धान्तों का विवेचन-विश्लेषण करना उपयोगी कार्य होगा ।
द्वितीय विश्व-युद्ध के उपरान्त अन्तर्राष्ट्रीय राजनीति के अध्ययन एवं अन्वेषण में व्यापक प्रगति हुई है । अन्तर्राष्ट्रीय राजनीति का अन्य ज्ञान-शाखाओं में बिखरी हुई विषय-सामग्री के स्तर से एक स्वायत्त अथवा स्वतन्त्र ज्ञान-शाखा के रूप में व्यवस्थित होकर थोड़े ही समय में वैज्ञानिक अध्ययन की ओर अग्रसर होना सिद्धान्तीकरण एवं सिद्धान्त निर्माण  के क्षेत्र में निश्चय ही महत्वपूर्ण उपलब्धियां हैं । अन्तर्राष्ट्रीय राजनीति का विज्ञान तथा वैज्ञानिक अध्ययन के रूप में इसकी प्रगति यात्रा का उल्लेख करना निश्चित ही एक ज्ञानवर्द्धक अनुष्ठान है ।
अन्तर्राष्ट्रीय राजनीति: परिभाषाएं एवं प्रकृति 
अन्तर्राष्ट्रीय राजनीति एक विकासोन्मुख विषय है और इसलिए इसके अर्थ को लेकर विद्वानों में गहरा मतभेद है । ‘अन्तर्राष्ट्रीय राजनीति’ का अर्थ समझने के लिए ‘राजनीति’ शब्द की विवेचना करना आवश्यक प्रतीत होता है ।

राजनीति:
‘राजनीति’ शब्द की विशद विवेचना आवश्यक है । बोलचाल में इसका अत्यधिक प्रयोग होता है । यह शब्द मूलत: संस्कृत भाषा का है । इसमें इसका अर्थ राजा की नीति है, किन्तु वर्तमान सन्दर्भ में इस शब्द का जिस अर्थ में प्रयोग होता है वह इससे भिन्न और अधिक व्यापक है ।
रॉबर्ट के शब्दों में- ‘मानव समुदायों के ऊपर शासन करने की कला को ही राजनीति कहते हैं ।’ शासन से उसका अभिप्राय है: आदेश देने और नियन्त्रण कायम करने से सम्बन्धित प्रक्रियाएं । उसके मतानुसार- ‘पॉलिटिक्स’ का विषय क्षेत्र बहुत व्यापक है, परिवार चर्च ट्रेड यूनियन फर्म या अन्य संघों और समुदायों के भीतर चलने वाली प्रतिस्पर्द्धा को भी उसने राजनीति का ही रूप दिया है । मैक्स वेबर जार्ज कैटलिन, हेरॉल्ड लासवेल तथा रॉबर्ट डहल, आदि विचारकों ने राजनीति को ‘संघर्ष’ के रूप में देखा है ।
जार्ज कैटलिन के मतानुसार-”समस्त राजनीति स्वभावत: शक्ति और संघर्ष से सम्बन्धित है ।” 
मैक्स वेबर के अनुसार- “राजनीति का अर्थ हैं-शक्ति के लिए संघर्ष अथवा उन लोगों को प्रभावित करने की कला जिनके हाथों में सत्ता है । परस्पर राज्यों के बीच जो संघर्ष चलता रहता है अथवा राज्य के भीतर विभिन्न संगठित समुदायों के बीच होने वाला संघर्ष दोनों ही राजनीति के अन्तर्गत आ जाते हैं ।”
मैक्स वेबर की परिभाषा चार बातों पर प्रकाश डालती है:
प्रथम:
राजनीति का शक्ति के साथ घनिष्ठ सम्बन्ध है ।
द्वितीय:
राजनीति में विभिन्न समूह अपने लिए अधिक से अधिक लाभ व सुविधाएं अर्जित करने का  प्रयत्न करते हैं ।
तृतीय:
जिस प्रकार राष्ट्रीय स्तर पर सत्ता प्राप्ति का संघर्ष चलता रहता है वैसे ही अन्तर्राष्ट्रीय जगत में भी उखाड़-पछाड़ देखने को मिलती है । राष्ट्रों में ज्यादा से ज्यादा शक्ति प्राप्त कर लेने की होड़ लगी हुई है ।
चतुर्थ:
राज्य के भीतर केवल राज्य और अन्य समुदायों का ही संघर्ष देखने को नहीं मिलता बल्कि स्वयं समुदायों के मध्य भी खींचतान चलती रहती है ।
कतिपय लेखकों (प्रो. वाइजमैन प्रो. रफेल) ने राजनीति को ‘सीमित साधनों का बंटवारा करने की प्रक्रिया’ के रूप में देखा है । डेविड ईस्टन इसे ‘मूल्यों के प्राधिकृत विनिधा’ कहते हैं । प्रो. टी. ब्रैनन राजनीति को सम्भाव्य की कला कहकर पुकारते है ।
उदारवादी लेखक राजनीति को विभिन्न सामाजिक समुदायों या वर्गों के बीच तालमेल बिठाने का साधन मानते है । कैटलिन और लासवेल ने राजनीति को शक्ति की तलाश माना है । लासवेल के शब्दों में-”राजनीति के अन्तर्गत हम यह अध्ययन करते हैं कि ‘राजनीतिक शक्ति’ का क्या स्वरूप है और उसमें कौन-कौन भागीदार है ।”
‘राजनीत’ की उत्पत्ति वस्तुत: इस तथ्य में से होती है कि प्रत्येक मनुष्य की कुछ आवश्यकताएं हैं और जिन्हें पूरा करना उसके लिए बहुत आवश्यक है । जब मनुष्य इन आवश्यकताओं को पूरा करने के लिए प्रयास करता है तो स्वाभाविक रूप से उसे अन्य व्यक्तियों के सम्पर्क में आना पड़ता है ।
इस सम्पर्क के परिणामस्वरूप समुदायों की रचना होती है । विभिन्न समुदायों की आवश्यकताएं और इच्छाएं एक-सी नहीं होतीं प्राय: एक समुदाय की आवश्यकता का हमें दूसरे समुदाय की आवश्यकता से टकराव दिखायी पड़ता है ।
जब किसी समूह अथवा समुदाय के सदस्य पारस्परिक रूप से बाधक नीतियों का समर्थन करते हैं तो हितों का विरोध होता है और तर्क-वितर्क, अनुनय-विनय, समायोजन राजनय या समझौते के शान्तिपूर्ण तरीकों अथवा बल और जोर-जबर्दस्ती के हिंसात्मक तरीकों से विरोधों के समाधान की अवस्था प्राप्त की जा सकती है ।
अतएव राजनीति का प्रथम स्रोत है, ‘समूहों का अस्तित्व’ और दूसरा ‘उन समूहों की आपसी प्रतिस्पर्धा’ । ‘यह एक क्रिया है जो समूहों में या उनके बीच होती है ।’ जहां देशद्रोह और वस्तुत: गृह युद्ध का आरम्भ होता है, वहां राजनीति का अन्त हो जाता है, क्योंकि उस समय मूल्यों का कोई प्रमाणीकृत विनिधान नहीं होता बल्कि दो पक्ष अलग-अलग तरीके से मूल्यों का विनिधान करते हैं ।
तथापि, इस वक्तव्य से हमें यह नहीं समझना चाहिए कि गृह युद्ध अथवा क्रान्तिकारी उथल-पुथल के दिनों में राजनीतिक कार्यकलाप जैसी कोई वस्तु नहीं होती इसका सीधा-सादा अर्थ यह है कि “क्योंकि ऐसी घटना समाज के जीवन में तनाव का चरम बिन्दु ला देती है, अत: राजनीति की भूमिका समाज में ऐसी स्थिति आने से रोकना होनी चाहिए ।
राजनीति की परिभाषा करते हुए क्विन्सी राइट ने लिखा है- ‘राजनीति एक ऐसी कला है जिसके द्वारा प्रत्येक समूह दूसरे समूहों पर किसी न किसी तरह नियन्त्रण रखकर हितों को निरन्तर आगे बढ़ाने का प्रयास करता रहता है ।
इस प्रकार यह स्पष्ट होता है कि राजनीति की तीन अनिवार्यताएं हैं:
प्रथम: समुदायों का अस्तित्व 
द्वितीय: समुदायों के बीच मतभेद तथा
तृतीय:  कुछ समुदायों द्वारा अन्य समुदायों के कार्यों को नियन्त्रित करने का प्रयत्न  । 
इन तीनों में दूसरी अनिवार्यता का विशेष महत्व है । यदि मतभेद या विवाद नहीं है तो फिर राजनीति नहीं हो सकती । बर्ट्रेण्ड ज्यूविनल ने विवाद को ही राजनीति की जड़ माना है । विवाद ही राजनीति का आधार है । विवाद के कारण झगड़े पैदा होते हैं और झगड़ों के कारण विवाद बना रहता है । वस्तुत : मतभेद या विवाद के कारण ही राजनीति चलती है ।
यहां यह उल्लेखनीय है कि मतभेद इतने अधिक नहीं होने चाहिए जिससे कि सहयोग की सम्भावनाएं ही समाप्त हो जाएं । राजनीति न तो पूर्ण मतभेद की स्थिति में चल सकती है और न पूर्ण सहमति की स्थिति में । शैल्डन वोलिन के शब्दों में- ”राजनीति एक ऐसी प्रक्रिया है जिससे हम परिस्थितियों के अनुसार दूसरों के साथ ऐसे सम्बन्ध स्थापित करने का निरन्तर प्रयल करते रहते हैं जिनसे अपने लक्ष्य की अधिक से अधिक पूर्ति हो सके ।”
जब कोई समुदाय किसी दूसरे समुदाय के कार्यों को नियन्त्रित अथवा प्रभावित करने का प्रयास करता है तो उसका लक्ष्य वास्तव में उस समुदाय के साथ अपने सम्बन्धों को इस प्रकार निर्मित करना होता है जिससे वह उसका पक्षधर हो जाए ।
दूसरों के कार्यों को नियन्त्रित करने की क्षमता को ‘शक्ति’ कहा जाता है और शक्ति राजनीति का अनिवार्य तत्व है । शक्ति की अनुपस्थिति में राजनीति की कल्पना नहीं की जा सकती । शक्ति प्राप्ति के लिए किया गया संघर्ष ही राजनीति का मूल है ।
राजनीति उस प्रक्रिया के अतिरिक्त और कुछ नहीं है जिसके द्वारा शक्ति को उपार्जित किया जाता है, उसे कायम रखा जाता है, उसे प्रयोग में लाया जाता है तथा उसे विकसित किया जाता है । मूल रूप से राजनीति विभिन्न समूहों के हितों के पारस्परिक विरोध से जन्म लेती है परन्तु व्यवहार रूप में राजनीति शक्ति लोलुपता के कारण पनपती है । इसलिए कभी-कभी राजनीति को शक्ति का संघर्ष  कहा जाता है ।
कर्टिस के अनुसार- “राजनीति शक्ति और उसके उपयोग के बारे में एक संगठित विवाद है जिसमें प्रतियोगी मूल्यों, विचारों व्यक्तियों, हितों और मांगों के बीच पसन्द अथवा अधिमान्यता निहित होती है । राजनीति के अध्ययन का सम्बन्ध उस तरीके के विवरण और विश्लेषण से है जिससे सत्ता (शक्ति) प्राप्त की जाती है, उसका उपयोग किया जाता है उसका नियन्त्रण किया जाता है ।
अन्तर्राष्ट्रीय राजनीति: 
‘राजनीति’ शब्द का अर्थ स्पष्ट करने के बाद ‘अन्तर्राष्ट्रीय राजनीति’ का विवेचन एवं परिभाषा करना आवश्यक है । मोटे रूप से हम राष्ट्रों के मध्य पायी जाने वाली राजनीति को अन्तर्राष्ट्रीय राजनीति की संज्ञा प्रदान करते हैं ।
पहले यह बताया जा चुका है कि क्विन्सी राइट के मतानुसार राजनीति ऐसी कला है जिसकी सहायता से प्रत्येक समूह दूसरे समूहों पर किसी तरह का नियन्त्रण रखकर अपने हितों को बढ़ाने के लिए लगातार प्रयत्न करता है ।
अन्तर्राष्ट्रीय राजनीति में ये समूह राज्य तथा राष्ट्र होते हैं, उनकी अपनी आवश्यकताएं, इच्छाएं, अभिलाषाएं होती हैं, इन्हें राष्ट्रीय हित कहा जाता है । वे इनके संवर्द्धन के लिए प्रयत्न करते हैं । ऐसा करते हुए अन्य राष्ट्रों के साथ इसके अनेक मतभेद और विवाद उत्पन्न होते हैं इन्हें शान्तिपूर्वक रीति से कूटनीति द्वारा हल करने का प्रयत्न किया जाता है । यदि यह इस रीति से हल न हो सके तो विवाद का समाधान शक्ति द्वारा किया जाता है ।
अत: यह कहा जाता है कि अन्तर्राष्ट्रीय राजनीति एक ऐसी प्रक्रिया है जिसमें प्रत्येक राष्ट्र शक्ति के माध्यम से अपने अन्तर्राष्ट्रीय सम्बन्धों को इस प्रकार व्यवस्थित करता है कि इससे इसे अधिक से अधिक लाभ हो और उसके राष्ट्रीय हितों की वृद्धि हो ।
दूसरे शब्दों में, अन्तर्राष्ट्रीय क्षेत्र में विभिन्न राष्ट्र अपने हित साधन के लिए आपसी सम्बन्धों में संघर्ष की जिस स्थिति में रहते हैं उसी का अध्ययन अन्तर्राष्ट्रीय राजनीति की विषय-वस्तु है । अन्तर्राष्ट्रीय राजनीति के प्रसंग में ‘राष्ट्र’ समुदाय  है उनकी आवश्यकताएं और इच्छाएं ‘राष्ट्रीय हित’ है और राष्ट्रों या हितों के बीच असहमति ही ‘संघर्ष’  है ।
लेकिन शक्ति का तत्व ज्यों-का-त्यों रहता है । अर्थात् अन्तर्राष्ट्रीय राजनीति में भी शक्ति की वही भूमिका होती है जो राजनीति में होती है । इस प्रकार यह कहा जा सकता है कि अन्तर्राष्ट्रीय राजनीति के तीन महत्वपूर्ण तत्व हैं: राष्ट्रीय हित, संघर्ष एवं शक्ति ।
राष्ट्रीय हित अन्तर्राष्ट्रीय राजनीति का लस्थ है, संघर्ष उसकी प्रकृति है तथा शक्ति उसका साधन है । परन्तु इन तीनों तत्वों में संघर्ष या विवाद ही सबसे अधिक महत्वपूर्ण है ।
संघर्ष या विवाद के बिना राष्ट्रीय हित और शक्ति जैसे तत्व महत्वहीन हो जाएंगे, किन्तु इससे यह अभिप्राय नहीं है कि, शक्ति संघर्ष या विवाद ही अन्तर्राष्ट्रीय राजनीति का मुख्य हेतु है । जिन राष्ट्रों के हित परस्पर समान होते हैं उनमें सहयोग भी देखा जाता है और अन्तर्राष्ट्रीय राजनीति में संघर्ष और सहयोग दोनों सन्निहित हैं ।
फिर भी अन्तर्राष्ट्रीय राजनीति में संघर्ष या विवाद का महत्व ज्यादा है । इसका मूल कारण है कि सहयोग स्वयं विवाद से ही उत्पन्न होता है । समान उद्देश्य तथा समान हितों वाले राज्य मिलकर अपने हितों की सुरक्षा के लिए संगठन बनाते हैं और शत्रुओं से रक्षा के लिए सन्धियां करते हैं ।
इस प्रकार अन्तर्राष्ट्रीय क्षेत्र में सहयोग और संघर्ष की प्रक्रिया साथ-साथ चलती रहती है। सन्धियों के कारण राष्ट्रोंमें परस्पर मैत्रीपूर्ण सम्बन्ध विकसित होते हैं और संघर्ष शत्रुतापूर्ण सम्बन्धों और युद्धों को जन्म देता है ।
द्वितीय विश्व युद्ध के बाद संयुत्प्त राज्य अमरीका ने इंग्लैण्ड, फ्रांस, बेल्जियम, कनाडा, आदि देशों के साथ मिलकर लोकतन्त्र और सुरक्षा के लिए नाटो (NATO) का संगठन बनाया और इसका सोवियत संघ के साथ शीतयुद्ध आरम्भ हुआ ।
भारत और चीन के सम्बन्ध 1949 से 1959 तक बड़े मैत्रीपूर्ण रहे, किन्तु इसके बाद इन सम्बन्धों में शिथिलता आने लगी । अक्टूबर, 1962 में चीन द्वारा भारत पर हमला होने के बाद दोनों देशों में संघर्ष की स्थिति उत्पन्न हो गयी। पिछले कुछ वर्षों से दोनों देशों में संघर्ष को टालने और सहयोग के पुख्ता आधारों की खोज के प्रयल शुरू हुए हैं ।
वस्तुत: अन्तर्राष्ट्रीय राजनीति का अध्ययन वास्तव में विवाद के नियन्त्रण और सहयोग की स्थापना का अध्ययन है । अन्तर्राष्ट्रीय राजनीति की दृष्टि से इस बात का अध्ययन अत्यन्त आवश्यक है कि दो राष्ट्रों में संघर्ष क्यों पैदा होता है और इसका समाधान किस प्रकार हो सकता है । अन्तर्राष्ट्रीय राजनीति में विवाद और सहयोग की नीतियां साथ-साथ चलती रहती है ।
अपनी शक्ति बढ़ाने तथा किसी भी विवाद या संघर्ष में अपनी स्थिति सुदृढ़ करने के लिए राज्यों के लिए यह आवश्यक हो जाता है कि वे अपने अनुकूल राज्यों से मित्रता बनाएं विभिन्न प्रकार की   सन्धियां   व समझौते करें । विवाद और युद्ध की स्थिति उत्पन्न होने पर दूसरे देश से सन्धियां, समझौते करके अपनी शक्ति बढ़ाना और भी अधिक आवश्यक हो जाता है ।
इस प्रकार अन्तर्राष्ट्रीय क्षेत्र में एक ओर राज्यों में विवाद उत्पन्न होते हैं दूसरी ओर शक्ति द्वारा इनको सुलझाने का प्रयास होता है । यह दोहरी प्रक्रिया अन्तर्राष्ट्रीय राजनीति को विलक्षण गतिशीलता प्रदान करती है । अन्तर्राष्ट्रीय राजनीति का उद्देश्य विभिन्न राष्ट्रों के शान्तिपूर्ण और संघर्षपूर्ण सम्बन्धों का अध्ययन करना है और यह पता लगाना है कि विवादों का समाधान किस प्रकार किया जा सकता है और विभिन्न देशों में सहयोग की भावना को किस प्रकार बढ़ाया जा सकता है । अन्तर्राष्ट्रीय राजनीति की परिभाषा को लेकर विद्वानों में काफी मतभेद हैं ।
कतिपय प्रमुख लेखकों द्वारा व्यक्त परिभाषाएं यहां प्रस्तुत की जा रही हैं: 
स्प्राउट के अनुसार-”स्वतन्त्र राजनीतिक समुदायों अर्थात् राज्यों के अपने-अपने उद्देश्यों अथवा हितों के आपसी विरोध-प्रतिरोध या संघर्ष से उत्पन्न उनकी क्रिया-प्रतिक्रियाओं और सम्बन्धों का अध्ययन ही अन्तर्राष्ट्रीय राजनीति है ।”  
चार्स्स श्लाइचर के अनुसार- “राज्यों के सभी अन्तर्राष्ट्रीय सम्बन्ध अन्तर्राष्ट्रीय राजनीति में शामिल किए जा सकते हैं यद्यपि वे यह मानते हैं कि सभी अन्तर्राष्ट्रीय सम्बन्ध राजनीतिक नहीं होते ।”
जेम्स रोजनाऊ के अनुसार- “अन्तर्राष्ट्रीय राजनीति अन्तर्राष्ट्रीय सम्बन्धों का एक अत्यन्त महत्वपूर्ण उपखण्ड है ।” थाम्पसन के शब्दों में-”राष्ट्रों के बीच छिड़ी प्रतिस्पर्द्धा के साथ-साथ उनके पारस्परिक सम्बन्धों को सुधारने या बिगाड़ने वाली परिस्थितियों और संस्थाओं के अध्ययन को अन्तर्राष्ट्रीय राजनीति कहते हैं ।”
  नॉर्मन पेडलफोर्ड और जार्ज लिंकन- “अन्तर्राष्ट्रीय राजनीति को शक्ति सम्बन्धों के परिवर्तित होते हुए ढांचों के भीतर एक- दूसरे से टकराती हुई राजकीय नीतियों के रूप में देखते हैं ।” 
फैलिक्स ग्रास के अनुसार-”अन्तर्राष्ट्रीय राजनीति का अध्ययन वास्तव में विदेश नीतियों के अध्ययन के अतिरिक्त कुछ नहीं है ।” अनेक विद्वान विभिन्न देशों की विदेश नीति के अध्ययन को ही अन्तर्राष्ट्रीय राजनीति का अध्ययन समझते हैं ।
उनका कहना है कि अन्तर्राष्ट्रीय राजनीति विभिन्न राज्यों की विदेश-नीतियों के अध्ययन के बिना नहीं समझी जा सकती है, अत: विभिन्न देशों की विदेश नीतियां ही अन्तर्राष्ट्रीय राजनीति का प्रमुख विषय है । इसलिए अन्तर्राष्ट्रीय राजनीति को विदेश नीतियों का पारस्परिक सम्बन्ध भी माना गया है, किन्तु फ्रेड साण्डरमेन जैसे विद्वान इस मत को स्वीकार नहीं करते ।
उनके अनुसार विदेश नीति का ज्ञान महत्वपूर्ण भले ही हो पर इस ज्ञान की उपलब्धि अत्यन्त कठिन है, क्योंकि किसी देश की विदेश नीति समझने के लिए उस देश के ऐतिहासिक अनुभवों और उसकी शासन प्रणाली की पेचीदगियों को समझना आवश्यक है ।
साथ ही उस देश के नीति निर्धारकों के चरित्र एवं व्यक्तित्व की जानकारी भी जरूरी है । उदाहरणार्थ, लॉर्ड पामर्स्टन द्वारा संचालित विदेश नीति के अध्ययन के लिए उस समय के इंग्लैण्ड और यूरोप के राजनीतिज्ञों का और इंग्लैण्ड तथा अन्य देशों की शासन पद्धति के स्वरूप का और विदेश नीति का निर्माण करने वाले व्यक्तियों का परिचय आवश्यक है ।
जार्ज केनन जैसे राजनीतिज्ञों ने तो यहां तक कहा है कि जिन व्यक्तियों का नीति निर्धारण में हाथ होता है उनके दृष्टिकोण और उन पर अवचेतन में काम कर रहे दबावों की जानकारी के बिना विदेश नीति को नहीं समझा जा सकता ।
इस प्रकार विदेश नीति को समझने का प्रश्न अपने आप में काफी उलझा हुआ है और इसी के समान अन्तर्राष्ट्रीय राजनीति और विदेश नीति के सम्बन्ध का प्रश्न भी । संक्षेप में, हम यों कह सकते हैं कि अन्तर्राष्ट्रीय राजनीति का अध्ययन निश्चय ही विदेश नीति से जुड़ा हुआ है, परन्तु अन्तर्राष्ट्रीय राजनीति और विदेश नीति को एक-दूसरे का पर्याय नहीं माना जा सकता । विदेश नीति का अध्ययन अन्तर्राष्ट्रीय राजनीति के अध्ययन का एक महत्वपूर्ण पक्ष है ।
मारगेन्थाऊ के मत में, अन्तर्राष्ट्रीय राजनीति राष्ट्रों के बीच निरन्तर होने वाले शक्ति संघर्ष के अतिरिक्त कुछ नहीं है । [पामर और पर्किन्स ने लिखा है कि अन्तर्राष्ट्रीय राजनीति का अध्ययन राज्य-प्रणाली के साथ अनिवार्य रूप से जुडा हुआ है । राबर्ट स्ट्रास ह्यूप ने अन्तर्राष्ट्रीय राजनीति के अन्तर्गत नागरिकों के कार्यों एवं राजनीतिक दृष्टि से महत्वपूर्ण गैर-सरकारी गुटों के निर्णयों को शामिल करने का समर्थन किया है । संक्षेप में, अन्तर्राष्ट्रीय राजनीति के प्रत्येक विद्वान लेखक ने अपने दृष्टिकोण से परिभाषा करने का प्रयत्न किया है ।
इनमें से कई परिभाषाएं एकपक्षीय प्रतीत होती हैं । इन परिभाषाओं में विचारधारा, राष्ट्रीयता, अन्तर्राष्ट्रीय संगठनों के क्रिया-कलाप का उल्लेख तक नहीं पाया जाता। राष्ट्रों के मध्य सम्बन्ध तथा प्रतिक्रियाएं ही अन्तर्राष्ट्रीय राजनीति का केन्द्र बिन्दु हैं ।
इसमें राष्ट्रों के बीच शक्ति के संघर्ष की प्रक्रिया का अध्ययन किया जाता है । इसके लिए इसे उन उद्देश्यों को पहचानना है जो राष्ट्रों को क्रिया तथा प्रतिक्रिया करने के लिए तथा इन उद्देश्यों को प्राप्त करने के लिए राष्ट्रों के संघर्ष के स्वरूप का विश्लेषण करने के लिए प्रेरित करते हैं ।
यथार्थ में अन्तर्राष्ट्रीय राजनीति उस प्रक्रिया का नाम है जिससे विभिन्न राष्ट्र अपनी नीतियों और कार्यों के जरिए अपने उन राष्ट्रीय हितों की सिद्धि के लिए बराबर कोशिश करते रहते हैं जो दूसरे राष्ट्रों के राष्ट्रीय हितों से टकराते हैं ।
कुछ भारतीय आज जानते होंगे कि द्वितीय विश्व युद्ध (WWII) के दौरान मित्र राष्ट्रों के लिए लड़ने के लिए भारत ने 2.5 मिलियन स्वयंसेवी सैनिकों का योगदान दिया था, और प्रथम विश्व युद्ध (WWI) के दौरान 1.5 मिलियन सैनिकों ने।. ये अत्यंत बहादुर सैनिक बहुत ही विनम्र और गरीब पृष्ठभूमि से आए थे लेकिन उन्होंने जमीन पर, समुद्र में और हवा में क्रूरता से लड़ाई लड़ी। 
दोनों युद्धों में, ब्रिटिश भारतीय सेना ने दुनिया की सबसे बड़ी स्वयंसेवी शक्ति को उठाया, जो देश में वर्तमान पीढ़ी द्वारा ज्ञात नहीं है और आधुनिक भारत के दैनिक प्रवचन में कम मान्यता प्राप्त है। 
. वे नायक थे, कुछ पहचाने गए लेकिन ज्यादातर अनसुने, जिन्होंने युद्ध के दौरान महत्वपूर्ण भूमिका निभाई और सूची लंबी है। लेकिन एक नाम जो सामने आता है वह भारतीय शास्त्रीय संगीत के जाने-माने संगीतकार उस्ताद इनायत खान की बेटी नूर इनायत खान का है। 1942 में, वह विशेष ऑपरेशन एक्जीक्यूटिव (SOE), एक गुप्त ब्रिटिश संगठन में शामिल हो गईं, जो दुश्मन की रेखाओं के पीछे काम करने के लिए अनिवार्य थी। 
. उसे एक वायरलेस ऑपरेटर के रूप में प्रशिक्षित किया गया था और फ्रांसीसी प्रतिरोध के साथ काम करने और जर्मन सैन्य गतिविधि पर ब्रिटिश बलों को सूचित करने के लिए फ्रांस में गिरा दिया गया था। आगमन पर, उसे पता चला कि उसकी इकाई का पर्दाफाश हो गया है लेकिन फिर भी उसने अकेले काम करना जारी रखा, ब्रिटिश सैन्य कमान में वायरलेस पर कोडित संदेशों को प्रसारित किया। 
1943 में उन्हें जर्मनों द्वारा पकड़ लिया गया, यातना दी गई और आखिरकार उन्हें मार दिया गया। युद्ध के प्रयास में उनके अमूल्य योगदान ने उन्हें फ्रेंच सरकार से गोल्ड स्टार के साथ क्रिक्स डी गुएरे, और 1949 में ब्रिटिश सरकार से जॉर्ज क्रॉस जीता। दोनों को मरणोपरांत सम्मानित किया गया। 
भारतीय सैनिकों ने जमीन पर, हर लड़ाई में साहस से मुकाबला किया और एक स्पष्ट प्रतिष्ठा का निर्माण किया जिसे भारतीय सेना ने आज तक आगे बढ़ाया है। उनके कारनामे पूर्वी और उत्तरी अफ्रीका, इटली, बर्मा और सिंगापुर, मलय प्रायद्वीप, गुआम और इंडो चीन के रूप में देखे गए। भारत से वायु सेना के पायलटों द्वारा निभाई गई भूमिका पौराणिक और अच्छी तरह से प्रलेखित है। एमएस पूजजी और पृथ्वीपाल सिंह के करतबों में से कई ऐसे हैं, जिन्होंने अपनी छाप छोड़ीनामों और उपलब्धियों की सूची वास्तव में लंबी है। 
पूर्व में, भारतीय सैनिक, ब्रिटिश भारतीय सेना के हिस्से के रूप में, जापानियों के खिलाफ लड़े और अंततः दक्षिण पूर्व एशिया को सुरक्षित करने के लिए जिम्मेदार थे जिसमें सिंगापुर, मलय प्रायद्वीप और बर्मा शामिल थे।. क्या यह भारतीय सैनिकों के लिए नहीं था, इस क्षेत्र के देशों के लिए इतिहास बहुत अलग हो सकता था। 
36,000 से अधिक भारतीय सैनिकों ने अपनी जान गंवाई, 34,000 घायल हुए और 67,000 को युद्ध बंदी बना लिया गया। ब्रिटिश सेना के भारतीय सैनिकों ने 17 विक्टोरिया क्रॉस अर्जित किए, जो ब्रिटिश के अधीन सर्वोच्च सैन्य सम्मान था। भारतीय योगदान सैनिकों से आगे निकल गया 
सभी क्षेत्रों के भारतीय पुरुषों और महिलाओं ने फासीवाद के खिलाफ लड़ाई में युद्ध के प्रयासों का समर्थन किया। भारतीय प्रयासों को युद्ध के प्रयासों के सभी पहलुओं में देखा जा सकता है और इसमें यूरोप में सैनिकों के लिए सामग्री और भोजन लेने वाले व्यापारी आपूर्ति जहाजों में सेवा शामिल है। 
भारतीय डॉक्टर और नर्स ब्रिटिश धरती और अन्य देशों में गहराई से शामिल थे 1939 में, एल्डविच में इंडिया हाउस में इंडियन कम्फर्ट्स फंड (ICF) की स्थापना की गई थी, जो भारतीय और ब्रिटिश महिलाओं द्वारा चलाया जाता था।. 1939 और 1945 के बीच, ICF ने युद्ध के सैनिकों और एशियाई कैदियों को 1.7 मिलियन से अधिक भोजन के पैकेटों की आपूर्ति की, साथ ही गर्म कपड़े और अन्य आपूर्ति भी दी। 
घर वापस, राष्ट्र ने युद्ध का समर्थन करने के लिए भोजन और अन्य सामग्री एकत्र करके योगदान दिया। कुछ लोगों को याद होगा कि कोलकाता मित्र राष्ट्रों का विश्राम और मनोरंजन स्थल था, जहाँ अमेरिकी और ब्रिटिश सैनिकों ने युद्ध के लिए वापस जाने या घर लौटने से पहले आराम करना और पुनरावृत्ति करना बंद कर दिया। वास्तव में, बहुत से लोग इस बात से अवगत नहीं हैं कि भारत इतालवी POWs का भी घर था। की शुरुआत में, इतालवी POWs का एक बैच, जिसमें चार जनरलों को शामिल किया गया, मुंबई में जहाज द्वारा पहुंचे। झारखंड की राजधानी रांची में आज एक शिविर था जहां POWs रखे गए थे। 

भारतीय स्वतंत्रता पर युद्ध का प्रभाव:
. द्वितीय विश्व युद्ध शुरू होने से पहले ही, अंग्रेजों को भारत में उनके शासन पर पकड़ की निरर्थकता का एहसास हो गया था। जब युद्ध समाप्त हुआ, तब तक ग्रेट ब्रिटेन दिवालिया हो गया था, ब्रिटिश साम्राज्य के उपनिवेशों को बनाए रखने में असमर्थ और अनिच्छुक था। 
WWII ने स्वतंत्रता के लिए भारत की लड़ाई के लिए एक उत्प्रेरक के रूप में काम किया, लेकिन इससे पहले कि अंग्रेजों ने नेताजी की भारतीय राष्ट्रीय सेना के लिए भारत को लगभग खो दिया था। INA को सुभाष चंद्र बोस ने दक्षिण पूर्व एशिया में भारतीय स्वयंसेवकों और जापानियों के POW से मिलकर एक गहरी प्रतिबद्ध सैन्य शक्ति के रूप में खड़ा किया था, जिसका उद्देश्य अंग्रेजों को भारत से बाहर निकालने के लिए एक सैन्य अभियान शुरू करना था। . और वे लगभग सफल हो गए। INA और जापानी सेनाओं को ब्रिटिश सेना ने अंततः नॉर्थ ईस्ट के इंफाल और कोहिमा में भारतीय सैनिकों की मदद से रोक दिया था। 
बंगाल अकाल का प्रभाव:
1943 में बंगाल अकाल भारतीय लोगों के लिए विनाशकारी था, लेकिन अंग्रेजों ने देश में पीड़ित लोगों के पक्ष में भारत से आपूर्ति बंद करने से इंकार कर दिया, केवल स्वतंत्रता के लिए अपने आह्वान में राष्ट्रवादियों के संकल्प को मजबूत किया
कलकत्ता लाइट हॉर्स और ऑपरेशन क्रीक:
मार्च 1943 में, SOE, जिसने नूर इनायत खान को प्रशिक्षित किया, ने भारत में एक गुप्त मिशन का संचालन किया।. उस समय, गोवा पुर्तगाली शासन के अधीन था और WWII के दौरान एक तटस्थ क्षेत्र था। जर्मनों के पास एक व्यापारी जहाज 'एरेनफेल्स' था, जो दो अन्य व्यापारी जहाजों के साथ, मोरमुगाओ में डॉक किया गया था और मित्र देशों की नौसेना गतिविधि पर एक्सिस बलों को सूचना प्रेषित कर रहा था। 
कलकत्ता लाइट हॉर्स के अधिकारी, जो एक आरक्षित इकाई थी जिसमें कम या कोई मुकाबला अनुभव वाले अधिकारी नहीं थे, कलकत्ता से दक्षिणी टिप के चारों ओर गोवा के लिए रवाना हुए।. उन्होंने तीन जर्मन जहाजों को डूबो दिया जिसके परिणामस्वरूप अरब सागर में संबद्ध नौसैनिक नुकसान कम हो गया। मिशन को बाद में 'द सी वोल्व्स' नामक फिल्म में बनाया गया था। 


एक मजबूत विरासत:
जैसे ही युद्ध समाप्त हुआ, भारत में ब्रिटिश सरकार ने वापसी के लिए कदम उठाना शुरू कर दिया। देश के हिंसक विभाजन ने गहरे निशान छोड़े लेकिन अंग्रेजों ने भारत में एक पेशेवर और अच्छी तरह से प्रशिक्षित रक्षा बल को भी पीछे छोड़ दिया।. अंग्रेजों की अन्य मजबूत विरासत संस्थानों के रूप में आई - सिविल सेवाओं, न्यायपालिका, रेलवे और अन्य सेवाओं, जिनमें से सभी ने एक स्थिर नींव के रूप में सेवा करने में गहराई से योगदान दिया, जिस पर आधुनिक भारत आज खड़ा है। 
•	WWII में भारत के योगदान का दक्षिण एशिया और दक्षिण पूर्व एशिया के आकार में सकारात्मक परिणाम था, जैसा कि हम आज जानते हैं। WWII के माध्यम से और युद्ध के बाद की अवधि में, भारत का प्रभाव पूर्व में बर्मा (अब म्यांमार) से लेकर उत्तर पश्चिम में अफगानिस्तान तक बढ़ा भारत कभी भी द्वितीय विश्व युद्ध के कारण का हिस्सा नहीं था, लेकिन इसके योगदान का परिणाम पर महत्वपूर्ण प्रभाव पड़ा, कुछ ऐसा जो वर्तमान पीढ़ी को जानना चाहिए और उस पर गर्व होना चाहिए। 

 विश्व राज्य का विकास:
आज की अन्तर्राष्ट्रीय व्यवस्था में अन्तर्राष्ट्रीय संगठन का अत्यधिक महत्व है । सम्भवत: आने वाले युग में अन्तर्राष्ट्रीय शान्ति सुरक्षा पारस्परिक सहयोग और जन-कल्याणकारी कार्यों के लिए अन्तर्राष्ट्रीय संगठन की उपयोगिता एवं महत्व और अधिक हो जाएगा ।
विश्वयुद्धों की विभीषिका, मार्क्सवाद, लेनिनवाद द्वारा उपनिवेशवाद और साम्राज्यवाद का साम्यवादी तरीकों से खण्डन तथा विश्व श्रमिकों की एकता पर बल, राष्ट्रीयता के स्थान पर अन्तर्राष्ट्रीयता की भावना की प्रगति अन्तर्राष्ट्रीय व्यवस्था की आवश्यकताओं तथा अन्तर्राष्ट्रीय सम्बन्धों के परिप्रेक्ष्य में ‘शक्ति’ के स्थान पर अन्तर्राष्ट्रीय कानून नैतिकता और रीति-रिवाजों पर बल के फलस्वरूप अन्तर्राष्ट्रीय संगठन का महत्व अन्तर्राष्ट्रीय सम्बन्धों में बहुत बढ़ गया है ।
अन्तर्राष्ट्रीय राजनीति के विद्वानों के उस वर्ग द्वारा जिसे स्वप्नलोकीय कहते हैं, अन्तर्राष्ट्रीय राजनीति में शान्ति और व्यवस्था की स्थापना के लिए अन्तर्राष्ट्रीय संगठन पर जो आगे चलकर ‘विश्व राज्य’ के रूप में विकसित होगा अधिक बल दिया जाता था ।
इसी प्रकार 18वीं और 19वीं शताब्दियों में उदारवादी और उपयोगितावादियों द्वारा भी अन्तर्राष्ट्रीय व्यवस्था पर जब बल दिया गया तो अन्तर्राष्ट्रीय संगठन की आवश्यकता को स्वीकार किया गया । यह कहा जा सकता है कि प्रजातन्त्रीय उदारवादी विचारधारा को जब अन्तर्राष्ट्रीय स्तर पर लाया गया तो उसके परिणामस्वरूप अन्तर्राष्ट्रीय संगठन का विकास  हुआ ।
संघवादी विचारधारा ने भी जो स्वयं उदारवादी विचारधारा की उपज है, अन्तर्राष्ट्रीय संगठन के विकास में सहायता दी है । अत: यह कहा जा सकता है कि अन्तर्राष्ट्रीय संगठन के विकास में राजनीतिक विचारधाराओं ने एक ओर तो कल्पना को प्रोत्साहित किया और दूसरी ओर कल्पना को मूर्त रूप देने में सहायक हुई ।
अन्तर्राष्ट्रीय संगठन की विचारधारा पश्चिमी संस्कृति की देन है जिसकी विशेषता विश्ववन्धुत्व की भावना, शान्ति और सौम्यता रही है और जिनका समावेश स्टोइकों तथा क्रिश्चियनों ने अपने दर्शन में किया है । प्रारम्भ में स्टोइकों तथा क्रिश्चियनों द्वारा यह माना गया कि पश्चिमी यूरोप (जो ईसाइयों का था) ‘राष्ट्रों का परिवार’ है जिसके कुछ अपने सिद्धान्त और नियम हैं जिनके द्वारा पश्चिमी संस्कृति सभ्यता और शान्ति स्थापित की जाती है । 16वीं शताब्दी में रोमन साम्राज्य के पतन के बाद अब राष्ट्रीय राज्यों का प्रादुर्भाव हुआ तो ‘परिवार’ के सदस्यों में पारस्परिक सहयोग ईसाई नैतिक नियमों पर आधारित नहीं हो सका ।
राष्ट्रीय हित की भावना से प्रेरित इन राज्यों में शक्ति के लिए संघर्ष होना प्रारम्भ हो गया । युद्ध राज्यों के बीच झगड़ों के निराकरण का एकमात्र साधन बन गया । इन परिस्थितियों में राज्यों के बीच शान्ति स्थापित करने के लिए ग्रोशियस द्वारा अन्तर्राष्ट्रीय विधि का निर्माण किया गया ।
इसी काल में कतिपय दार्शनिक, ईसाई पादरियों, राजनीतिज्ञों तथा बुद्धिजीवियों द्वारा अन्तर्राष्ट्रीय शान्ति और सहयोग के लिए कुछ काल्पनिक योजनाएं प्रस्तुत की गयीं । दांते ने एक ‘विश्व राज्य’ की कल्पना की थी ।  दांते ने समकालीन दार्शनिक पियरे दुबायां द्वारा राज्यों के मध्य सहयोग स्थापना की एक योजना प्रस्तुत की गयी । 
जिसके अन्तर्गत:
i. यूरोपीय राजाओं के संघ का निर्माण
ii. संघ की एक परिषद; 
iii. एक न्यायालय पर बल दिया गया ।
सन् 1623 में इमेरिक क्रूसे द्वारा चीन, फारस, इण्डीज और विश्व के दूसरे यूरोपीय शक्ति और राज्यों के मध्य सहयोग के लिए एक ‘वृहद योजना’ प्रस्तुत की गयी । इस योजना के अन्तर्गत यूरोप को सोलह राज्यों में विभक्त कर एक सामान्य परिषद् तथा छ: क्षेत्रीय परिषदों को संगठित करना था ।
विलियम येन द्वारा यूरोप में शान्ति बनाए रखने के लिए जो योजना प्रस्तुत की गयी उसमें यूरोपीय राजाओं की एक संसद के संगठन की बात कही गयी थी । 18वीं शताब्दी में रूसो ने यूरोप में स्थायी शान्ति स्थापित करने के लिए एक संघ की कल्पना की थी जिसमें सामूहिक सुरक्षा के विचार की झलक मिलती है ।
बेन्थम विश्वशान्ति की स्थापना के लिए राज्यों के मध्य सन्धि के आधार पर निरस्त्रीकरण, उपनिवेशों की स्वतन्त्रता, मुक्त व्यापार को प्रोत्साहन तथा उन परिस्थितियों के निर्माण पर बल देता था जिनसे युद्ध न हो सके ।
शान्ति को भंग करने वाले राज्यों अथवा युद्धोमुख राज्यों पर नियन्त्रण लगाने के लिए एक आदेशात्मक शान्ति न्यायालय के संगठन के पक्ष में थी । जर्मन दार्शनिक इमैनुअल काण्ट द्वारा यूरोपीय शान्ति के लिए एक यूरोपीय संघ की स्थापना की कल्पना की गयी थी ।
वेस्टफेलिया की सन्धि (1648); जिसके द्वारा 30-वर्षीय युद्ध की समाप्ति के बाद शान्ति की स्थापना की गयी थी वेस्टफेलिया शान्ति-सम्मेलन की देन थी । 1815 में नैपोलियन की पराजय के बाद यूरोप में शान्ति की स्थापना तथा एक नयी यूरोपियन व्यवस्था के लिए वियना कांग्रेस बुलायी गयी थी ।
इस सम्मेलन का विश्व संगठन के विकास के क्षेत्र में सबसे महत्वपूर्ण योगदान ‘कंसर्ट ऑफ यूरोप’ की स्थापना है । रूस के जार एलेक्जैंडर द्वारा विजयी राष्ट्रों द्वारा नैतिकता के आधार पर राजनय को कार्यान्वित करने तथा समय-समय पर समस्याओं के समाधान के लिए इन राष्ट्रों की सामूहिक बैठक की व्यवस्था की गयी थी ।
इसी को ‘कंसर्ट ऑफ यूरोप’ कहा जाता है जिसके प्रारम्भिक सदस्य इंग्लैण्ड, आस्ट्रिया, प्रशा और रूस थे । बाद में, फ्रांस भी इसका सदस्य बनाया गया । यह पहला अवसर था जबकि यूरोप के इन  बड़े राज्यों ने एकजुट होकर आपसी मामलों को विचार-विमर्श द्वारा सुलझाने की दिशा में एक ठोस कदम उठाया था ।
इस कंसर्ट की स्थापना से यह भी स्पष्ट था कि विश्व में शान्ति सहयोग तथा विचारों के आदान-प्रदान के लिए राज्यों द्वारा अन्तर्राष्ट्रीय क्षेत्र में एक ऐसी संस्था संगठित की जाए जिसकी बैठक हमेशा हो और जिसके सभी स्वतन्त्र राज्य सदस्य हों ।
वियना सम्मेलन की ‘कंसर्ट ऑफ यूरोप’ की देन के बाद 1856 में क्रीमिया के युद्ध के बाद शान्ति स्थापना के लिए पेरिस सम्मेलन बुलाया गया था और 1878 में बाल्कान प्रायद्वीप की समस्या को सुलझाने के लिए तथा इस क्षेत्र में रूस के विस्तार को रोकने के लिए बर्लिन कांग्रेस बुलायी गयी थी ।
1885-86 में अफ्रीका के विभाजन को नियन्त्रित करने के लिए बर्लिन सम्मेलन बुलाया गया था क्योंकि इसके कारण यूरोप के बड़े-बड़े राज्यों में वैमनस्य, स्पर्द्धा और क्रूरता बढ़ती जा रही थी । सन् 1840 में अन्तर्राष्ट्रीय स्तर पर दासता विरोधी सम्मेलन बुलाया गया ।
सन् 1863 में रेडक्रॉस की अन्तर्राष्ट्रीय समिति की स्थापना की गयी थी जिसके द्वारा 1864 के जिनेवा अभिसमयों को कार्यान्वित किया गया था । 1873 में एक ‘अन्तर्राष्ट्रीय विधि संघ’ की तथा 1878 में एक ‘अन्तर्राष्ट्रीय लेखक तथा कलाकार संघ’ की स्थापना की गयी थी । 1889 में ‘अन्तर-संसदीय संघ’ की स्थापना की गयी ।
सन् 1912-13 में प्रथम बालकान युद्ध के बाद लन्दन सम्मेलन बुलाया गया था जिसमें शान्ति समझौता किया गया था । यह राष्ट्रसंघ की स्थापना से पूर्व अन्तिम सम्मेलन था जिसमें बहुपक्षीय वार्तालाप के माध्यम से अन्तर्राष्ट्रीय मामले पर निर्णय लिया गया था किन्तु ये सारे सम्मेलन स्थायी नहीं थे । ये समय-समय पर राजनीतिक मामलों को सुलझाने के लिए युद्ध को समाप्त करने के लिए तथा शान्ति समझौते के लिए बुलाए जाते थे ।
बीसवीं शताब्दी में राष्ट्रसंघ तथा संयुक्त राष्ट्रसंघ जैसे अन्तर्राष्ट्रीय संगठनों का निर्माण हुआ । भविष्य में अन्तर्राष्ट्रीय तथा क्षेत्रीय संगठनों द्वारा एक नए अन्तर्राष्ट्रीय समाज, एक विश्व राज्य और विश्वबन्धुत्व की कल्पना को आगे चलकर साकार बनाने में बहुत सहायता दी जा सकती है । संयुक्त राष्ट्र तथा उससे परे क्षेत्रीय संगठनों ने इस दिशा में कुछ सराहनीय कार्य किए हैं जो प्रगति के रास्ते पर सही कदम कहे जा सकते हैं ।
________________________________________
विश्व राज्य की अवधारणा : 
द्वितीय महायुद्धोत्तर काल में अन्तर्राष्ट्रीय राजनीतिक चिन्तन के क्षेत्र में जो प्रमुख प्रश्न उभरे हैं उनमें सबरों महत्वपूर्ण ‘विश्व राज्य’ की अवधारणा है । संयुक्त राष्ट्रसंघ की दुर्बलताओं और अणु व उद्‌जन बम, अन्तर्महाद्वीपीय प्रक्षेपास्त्र और संहारात्मक शस्त्रों के आविष्कार ने अनेक मानवतावादी राजनीतिज्ञों एवं विचारकों को यह सोचने के लिए विवश कर दिया है कि यदि मानव जाति को तीसरे महायुद्ध में अणु शक्ति के प्रकोप से बचना है तो विश्व के सभी राष्ट्रों को मिलकर एक ऐसे विश्वसंघ का निर्माण करना होगा, जिसमें शान्ति व व्यवस्था का उत्तरदायित्व विश्व सरकार का हो ।
अन्तर्राष्ट्रीय राजनीति में शांति स्थापित करने और विश्व को युद्धों की भीषणता से बचाने के लिए शांति प्रेमी विधिशास्त्री ‘विश्व राज्य’ के दृष्टिकोण का समर्थन करते हैं । उनके अनुसार विश्व शांति अन्तर्राष्ट्रीय राजनीति का ध्येय है और ‘विश्व राज्य’ का दृष्टिकोण शांति तक पहुंचने का संस्थात्मक साधन है ।
इस दृष्टिकोण के समर्थक विधिशास्री और शांति आन्दोलनकारी यह मानते हैं कि युद्धों का एक प्रधान कारण अन्तर्राष्ट्रीय अराजकता है । जब चाहे अमरीका जैसा देश इराक पर और इजरायल जैसा देश अरब राष्ट्रों पर हमला करके विश्व शांति को भंग कर देता है ।
प्रभुतासम्पन्न होने के कारण इन राज्यों पर किसी बाह्य शक्ति का नियन्त्रण नहीं है, स्वतन्त्र एवं समृध राज्य होने से इन्हें मनमाना व्यवहार करने की पूरी स्वतन्त्रता है, किन्तु राज्यों के भीतर ऐसी अराजकता नहीं है राज्यों के भीतर कोई नागरिक मनमाना आचरण नहीं कर सकता ।
यदि करता है तो राज्य की शक्ति उसे रोकती और दण्डित करती है । इस उदाहरण से प्रेरणा पाकर कुछ विचारकों ने ‘विश्व राज्य’ की कल्पना की । उनका यह विश्वास है की जिस प्रकार राज्य की शक्ति ने अपनी सीमाओं में शांति स्थापित की है, नागरिकों द्वारा एक-दूसरे के प्रति हिंसापूर्ण व्यवहार पर नियन्त्रण किया है, उसी प्रकार राष्ट्रों से ऊपर भूमण्डलव्यापी स्तर पर एक ऐसा राज्य होना चाहिए जो राज्यों के एक-दूसरे पर आक्रमणों को रोके तथा विश्व में शांति बनाए रखे ।
इस प्रकार अन्तर्राष्ट्रीय समस्याओं की भयंकरता तथा प्रकृति को देखते हुए उनके समाधान के लिए विश्व राज्य का किसी-न-किसी रूप में होना आवश्यक समझा जाने लगा है । मॉरगेन्थाऊ लिखते हैं: “एक शताब्दी के चतुर्थांश में दो महायुद्धों के अनुभव तथा अणुशखों से तीसरे महायुद्ध की आशंका के कारण विश्व-राज्य का विचार अपूर्व महत्व का हो गया है ।
तर्क यह दिया जाता है कि संसार की आत्मनाश से रक्षा करने के लिए राष्ट्रीय प्रमुसता के प्रयोग को अन्तर्राष्ट्रीय कर्तव्यों एवं संस्थानों के द्वारा सीमित करने की नहीं वरन् राष्ट्रों की प्रभुसता शक्तियों को एक विश्व शक्ति को प्रदान करने की आवश्यकता है । यह विश्व शक्ति राज्यों पर उसी प्रकार से सार्वभौम होगी, जिस प्रकार से राज्य अपने क्षेत्रों में सार्वभौम हैं ।
अन्तर्राष्ट्रीय समाज में सुधार असफल रहे हैं और इनका असफल होना अवश्यम्भावी था । आवश्यकता इस बात की है कि- “प्रभुसतासम्पन्न राष्ट्रों के वर्तमान समाज का व्यक्तियों के अधिराष्ट्रीय समुदाय में आमूल रूपान्तर किया जाए ।”
विश्व राज्य ऐसा राज्य होगा जो किसी विशेष प्रदेश की सीमाओं में बंधा हुआ नहीं अपितु सारे भूमण्डल में फैला हुआ होगा, विश्व के सभी भागों में रहने वाले व्यक्ति इसके नागरिक होंगे वे इसके प्रति निध रखेंगे, इनके आदेशों का पालन करेंगे ।
इस राज्य की सरकार द्वारा क्षमतापूर्ण रीति से काम करने के लिए तथा युद्ध रोकने के प्रयासों में सफलता पाने के लिए यह आवश्यक है कि उसे सब राज्यों के ऊपर अधिकार प्राप्त हो वह उनका उसी प्रकार नियन्त्रण कर सके जैसे राज्य की शक्ति वर्तमान समय में अपने क्षेत्र में रहने वाले नागरिकों का करती है ।  क्लाड के अनुसार- विश्व राज्य की सरकार ऐसी शक्तिशाली केन्द्रीय संस्था है जो अन्तर्राष्ट्रीय युद्धों को रोकने का कार्य सफलतापूर्वक कर सके ।
________________________________________
विश्व राज्य की उपयोगिता: 
अन्तर्राष्ट्रीय समस्याओं के समाधान के लिए विश्व के अनेक विचारकों ने रचनात्मक रूप से विचार करके विश्व राज्य की स्थापना का सुझाव दिया है । हेरल्ड लास्की के अनुसार- “अन्तर्राष्ट्रीय मामलों में राज्य प्रभुसत्ता धीरे-धीरे समाप्त होती जा रही है क्योंकि अब उसकी उपयोगिता खत्म हो चुकी है ।”
आज के व्यक्ति को साम्राज्य की धारणा नहीं वरन् संघवाद की कल्पना की आवश्यकता है ।” क्लोरेन्श ए. स्ट्रीट ने अपनी पुस्तक ‘यूनियन नाऊ’ में संघीय प्रकार की एक विश्व राज्य की स्थापना की मांग की है । डॉ. राधाकृष्णन विश्वशान्ति की स्थापना और नए अन्तर्राष्ट्रीय समाज की रचना के लिए विश्व राज्य को सर्वोत्तम साधन मानते हैं ।
बर्ट्रेण्ड रसेल की मान्यता है कि, विश्व राज्य बन जाने से जब सारा विश्व एक सरकार के अधीन हो जाएगा तब युद्धों का स्वरूप ही बदल जाएगा । प्रथम तो युद्ध होंगे ही नहीं और यदि होंगे भी तो महायुद्ध न होकर गहयुद्ध मात्र होंगे ।
संयुक्त राष्ट्र महासभा में बोलते हुए जवाहरलाल नेहरू ने (20 दिसम्बर, 1965) कहा था कि वर्तमान युग में हम संकुचित दृष्टिकोण नहीं रख सकते ।  हमें अनागत की ओर देखना चाहिए । इसके लिए निश्चित रूप से केवल एक ही मार्ग है: विश्व राज्य या एक विश्व का उद्‌भव ।
डॉ. अप्पादुराय ने चार आधारों पर विश्व संघ की स्थापना का समर्थन किया है: 
(i) विश्वशान्ति का एकमात्र साधन,
(ii) राष्ट्रों पर अनुशासन रखने के लिए आवश्यक,
(iii) युद्धों को रोकने के लिए आवश्यक,
(iv) प्रगति का प्रतीक ।
संक्षेप में, निम्नलिखित कारणों से आज विश्व राज्य की आवश्यकता प्रकट होती है: 
(1) विश्व राज्य के बिना स्थायी शान्ति की स्थापना सम्भव नहीं है ।
(2) विश्व के आर्थिक विकास के लिए विश्व राज्य आवश्यक है ।
(3) युद्धों को रोकने के लिए विश्व राज्य आवश्यक है ।
(4) राष्ट्रवाद और साम्राज्यवाद की विभीषिका से मानवता को बचाने का विकल्प भी विश्व राज्य ही है ।

________________________________________
विश्व राज्य की अवधारणा: विशेषताए 
विश्व राज्य के सम्बन्ध में कतिपय महत्वपूर्ण अवधारणात्मक विचार इस प्रकार हैं:
(1) विश्व राज्य एक संघात्मक व्यवस्था हैं: 
कतिपय विचारकों ने विश्व राज्य के संघात्मक प्रतिमान की कल्पना की है जिसमें विभिन्न राज्य घटक इकाइयों के रूप में कार्य करेंगे । जिस प्रकार अमरीका और भारत में संघ व्यवस्था कार्य करती है, उसी प्रकार सभी राज्यों को मिलाकर एक संघीय व्यवस्था का निर्माण किया जाए ।
(2) विश्व राज्य सामूहिक सुरक्षा का विकसित रूप:
विश्व राज्य की मान्यता सामूहिक सुरक्षा की कमियों को दूर करने में प्रभावी सिद्ध हो सकती है । सामूहिक सुरक्षा का विचार ऐसी अवस्थाएं पैदा करने की व्यापक समस्या से जुड़ा हुआ है जिनसे विश्व राज्य का विकास होने में मदद मिले । सामूहिक सुरक्षा के समर्थक इसे एक अस्थायी उपाय मानते हैं जिससे अन्त में विश्व राज्य की स्थापना हो सकेगी ।
(3) विश्व राज्य शान्ति स्थापित करने का संस्थागत प्रयत्न है: 
कतिपय विचारक यह मानते हैं कि अन्तर्राष्ट्रीय संस्थाओं का अधिकाधिक विकास ही शान्ति स्थापित करने में समर्थ होगा । अन्तर्राष्ट्रीय संस्थाओं के विकास की ये योजनाएं प्राय: विश्व राज्य के विकास पर विशेष बल देती हैं । विश्व राज्य के निर्माण के बाद सम्पभुता और राष्ट्रवाद के आधार पर राज्यों में संघर्ष नहीं होंगे ।
क्लाड के शब्दों में- “सामान्य रूप से विश्व राज्य के सिद्धान्त का आशय ऐसी सत्ताधारी शक्तिशाली केन्द्रीय संस्थाओं का निर्माण करना है जो राज्यों के बीच सम्बन्धों का मुख्यत: अन्तर्राष्ट्रीय युद्धों को रोकने के लक्ष्य के लिए प्रबन्ध कर सके ।”
(4) विश्व राज्य शक्ति प्रबन्ध के रूप में:
आज विश्व में शक्ति का असमान रूप से वितरण हो रहा है । राज्यों की शक्ति को नियन्त्रित और अनुशासित कैसे किया जाए यह एक समस्या है । वर्तमान विश्व की अराजकता को विश्व राज्य की स्थापना क्रे अतिरिक्त अन्य किसी साधन द्वारा दूर नहीं किया जा सकता ।
(5) विश्व राज्य द्वारा राष्ट्रीय सम्प्रभुता पर नियन्त्रण:
आज के सम्प्रभु राज्य अन्तर्राष्ट्रीय क्षेत्र में मनमाना आचरण करते हैं, जिससे अन्तर्राष्ट्रीय जगत की सारी शान्ति भंग होती है । यदि राज्यों की व्यक्तिगत सम्पभुता को एक विश्व शक्ति के सुपुर्द कर दिया जाए तो समस्या सुलझ सकती है ।
ज्योफरे सेवर का मत है कि- ”किसी भी बड़े भयानक युद्ध की सम्भावना को तब तक दूर नहीं किया जा सकता जब तक कि सम्प्रभु आत्मनिर्णायक राज्यों की व्यवस्था को विश्व राज्य की स्थापना द्वारा स्थानान्तरित नहीं कर दिया जाता ।”
________________________________________
विश्व राज्य : निर्माण की प्रक्रिया :
विश्व राज्य को प्राप्त करने के लिए जिन पृथक्-पृथक् उपायों का समर्थन किया गया है, वे इस प्रकार हैं:
(1) विश्व विजय द्वारा:
कतिपय विचारकों का कहना है कि विश्व राज्य के निर्माण का इच्छुक राज्य सैनिक शक्ति का सहारा लेकर विभिन्न छोटे-बड़े सम्प्रभु राज्यों को पराजित कर एक केन्द्रीय शक्ति का निर्माण कर सकता है किन्तु आज के आणविक युग में विश्व विजय का विचार भयावह है । विश्व विजय द्वारा स्थापित विश्व राज्य का आधार शक्ति होगी, इच्छा नहीं ।
(2) विश्व संघ के निर्माण द्वारा: 
कुछ विचारकों का कहना है कि- विश्व के सभी राज्यों को मिलाकर एक संघ में एकीकृत कर दिया जाए और सभी पर स्विस संविधान जहा व्यवस्थाएं लागू कर दी जाएं तो विश्व राज्य का समाधान हो जाएगा किन्तु संघ निर्माण के लिए जिन अनुकूल परिस्थितियों का होना आवश्यक है वे अन्तर्राष्ट्रीय स्तर पर पैदा नहीं की जा सकतीं ।
(3) विश्व समुदाय के निर्माण द्वारा: 
कतिपय विचारकों का कहना है कि, विश्व राज्य के निर्माण से पूर्व विश्व समुदाय का निर्माण किया जाना चाहिए । सभी देशों के नागरिकों के बीच सांस्कृतिक, शैक्षणिक, सामाजिक एवं आर्थिक सहयोग की भावना विकसित की जाए ताकि उनमें राष्ट्रीयता के स्थान पर अन्तर्राष्ट्रीयता की भावना विकसित हो ।
ऐसा होने पर विश्व राज्य की स्थापना सुगम हो जाएगी । संयुक्त राष्ट्र संघ के विभिन्न अभिकरणों; जैसे- यूनेस्को, अन्तर्राष्ट्रीय श्रम संगठन, विश्व स्वास्थ्य संगठन, आदि के माध्यम से विश्व समुदाय के निर्माण के प्रयत्न चल रहे हैं किन्तु ये प्रयत्न अभी शैशवावस्था में ही हैं ।
मॉरगेन्थाऊ के अनुसार- विश्व राजसत्ता का जन्म तभी हो सकता है जबकि पहले विश्व समुदाय अर्थात् वर्ल्ड कम्युनिटी का विकास हो । वास्तव में विश्व राजसत्ता एक प्रकार से विश्व समुदाय की ही परिणति       है । जैसे-जैसे विश्व समुदाय का विकास होगा वैसे-वैसे विश्व राजसत्ता अपने आप स्थापित होती चली जाएगी ।
अतएव मुख्य समस्या विश्व समुदाय के विकास की है परन्तु इस प्रकार के समुदाय का विकास अत्यन्त कठिन है । खेद का विषय है कि अभी तक यूनेस्को भी विश्व समुदाय के विकास में कोई महत्वपूर्ण योगदान नहीं दे सका है ।
________________________________________
विश्व राज्य के मार्ग में बाधाएं:
विश्व राज्य की स्थापना कोई सरल कार्य नहीं है । इसके संगठन के मार्ग में अनेक बाधाएं हैं । विश्व संगठन के निर्माण में सबसे पहला प्रश्न यह उठता है कि, विश्व राज्य का संगठन एकात्मक आधार पर होना चाहिए या संघात्मक आधार पर ?
यदि उसे एकात्मक आधार पर संगठित किया जाए तो किस शहर को विश्व का केन्द्र बनाया जाए ? यदि विश्व राज्य संघात्मक आधार पर संगठित की जाए तो विभिन्न राष्ट्रों को उसमें किस आधार पर प्रतिनिधित्व मिलना चाहिए ?
इसी प्रकार विश्व राज्य के लिए विश्व भाषा निश्चित करने की समस्या का समाधान होना कोई सरल कार्य नहीं है । विश्व कार्यपालिका और विश्व न्यायपालिका का निर्वाचन और नियुक्ति भी आसान नहीं है क्योंकि उस प्रश्न पर व्यापक मतभेद उत्पन्न हो सकते हैं ।
डॉ. बी. एम. शर्मा ने लिखा है कि- ”ऐसा प्रतीत होता है कि, विश्व शान्ति की समस्या को सुलझाने के लिए विश्व संघ का आदर्श केवल कल्पना रह जाएगा उन अनेक कल्पनाओं की भांति जिनके आदर्श प्रशंसनीय हैं, किन्तु जिन्हें मानव प्रकृति के कारण सम्भव नहीं बनाया जा सकता ।”
विश्व राज्य के मार्ग की प्रमुख बाधाएं निम्न प्रकार हैं: 
(1) सम्प्रभुता की धारणा:
वर्तमान में राज्य सम्प्रभुता को त्यागने के लिए तैयार नहीं हैं । राष्ट्र राज्यों का गठन सम्प्रभुता की धारणा के आधार पर ही हुआ है । जब तक सम्प्रभुता को त्यागने के लिए राष्ट्र तैयार नहीं हो जाते तब तक विश्व राज्य एक सपना ही बना रहेगा । विश्व राज्य की स्थापना के लिए राष्ट्रीय सम्प्रभुता के आदर्श तथा राष्ट्रों के दृष्टिकोण में मनोवैज्ञानिक परिवर्तन की आवश्यकता है ।
(2) उग्र राष्ट्रवाद:
आज भी राज्यों में उग्र राष्ट्रवाद की सुदृढ़ भावनाएं विद्यमान हैं । प्रत्येक राष्ट्र पहले अपने राष्ट्रीय हित की ओर ध्यान देता है और बाद में अन्तर्राष्ट्रीय हित की बात सोचता है । राष्ट्रवाद राष्ट्रों के परस्पर वैमनस्य और पूणा का मुख्य कारण  है । टॉयनबी ने लिखा है कि- ”विश्व एकता के लिए राष्ट्रवाद सबसे बड़ी कठिनाई है । विश्व इतिहास के ज्वलन्त अध्याय में राष्ट्रवाद मानवता का एक नम्बर का शत्रु है ।”
(3) उपनिवेशवाद और साम्राज्यवाद:
विश्व राज्य की स्थापना के लिए यह जरूरी है कि, साम्राज्यवाद उपनिवेशवाद और आर्थिक व राजनीतिक शोषण का विश्व में नामोनिशान न रहे, किन्तु बड़ी शक्तियां अपनी प्रभावपूर्ण स्थिति खोने के लिए तैयार न होंगी । साम्राज्यवाद से बड़ी शक्तियों को आर्थिक लाभ होता है ।
(4) सैनिकवाद:
राज्यों में भय की भावना है और वे अपने बजट में सैनिक-शक्ति पर बहुत अधिक खर्च करते हैं । सैनिक गुटों का निर्माण किया जा रहा है फलस्वरूप शलीकरण की होड़ विश्ववाद के मार्ग में रोड़ा है ।
(5) सरकार निर्माण की समस्या:
विश्व राज्य के लिए सरकार बनाने का प्रश्न भी कम समस्यापूर्ण नहीं है । उदाहरण के लिए यदि सपूर्ण विश्व की व्यवस्थापिका के संगठन की बात सोची जाए तो भी अनेक ऐसी अड़चनें पैदा होना स्वाभाविक है जिनसे विश्व राज्य का आदर्श अव्यावहारिक दिखाई देता है ।
निष्कर्ष: 
मॉरगेन्थाऊ के अनुसार- “विश्व राज्य के अभाव में अन्तर्राष्ट्रीय शान्ति स्थायी नहीं हो सकती तथा विश्व की वर्तमान नैतिक, सामाजिक एवं राजनीतिक परिस्थितियों में विश्व राज्य की स्थापना नहीं हो सकती ।” 
आर्गेन्स्की लिखते हैं कि- “विश्व राज्य अभी बहुत दूर की बात है-वर्तमान राष्ट्रों के ऐच्छिक सहयोग द्वारा विश्व राज्य का निर्माण इतना दुष्कर है कि, हम स्पष्टत: कह सकते हैं कि यह कभी नहीं   होगा…।”
ऑर्नल्ड फोस्टर के विचार से- विश्व सरकार की स्थापना के लिए शिक्षा पद्धति में क्रान्तिकारी परिवर्तन की आवश्यकता है । विश्व के भावी नागरिकों को ऐसी शिक्षा दी जानी चाहिए जो उनमें सार्वभौमिक और अन्तर्राष्ट्रीय दृष्टिकोण विकसित करे । सैनिक और शस्त्रीकरण की होड़ पर भी प्रतिबन्ध लगाया जाना चाहिए । यदि लोगों को तीसरे विश्वयुद्ध के भीषण परिणामों से अवगत कराया जाए तो विश्ववाद की निस्सन्देह वृद्धि होने की आशाएं हैं ।
पं. नेहरू ने ठीक ही लिखा था कि- ‘विश्व राज्य बनाना चाहिए और बनेगा क्योंकि विश्व की बीमारी का इसके अतिरिक्त कोई इलाज नहीं है ।’ चाहे हम मानें या न मानें किन्तु भूमण्डलीकरण के वर्तमान दौर ने विश्व को ‘विश्व राज्य’ की ओर आगे बढ़ने में जबरदस्त सहायता की है । भूमण्डलीकरण एकरूपता एवं समरूपता की वह प्रक्रिया है जिसमें सम्पूर्ण विश्व सिमट कर एक हो जाता है । पूरी दुनिया को एक भूमण्डलीय गांव के रूप में मानने की अवधारणा ही भूमण्डलीकरण है ।
सामान्यतया इसमें निम्नांकित तत्व सम्मिलित होते है: 
1. विश्व के विभिन्न देशों में बिना किसी अवरोध के विभिन्न वस्तुओं का आदान-प्रदान सम्भव बनाने के लिए व्यापार अवरोधों का कम करना;
2. आधुनिक प्रौद्योगिकी का निर्बाध प्रवाह सम्भव बनाने हेतु उपयुक्त वातावरण बनाना;
3. विभिन्न राष्ट्रों में पूंजी का स्वतन्त्र प्रवाह सम्भव बनाने हेतु आवश्यक परिस्थितियां पैदा करना;
4. विश्व के विभिन्न देशों में श्रम का निर्बाध प्रवाह सम्भव बनाना ।
संक्षेप में, भूमण्डलीकरण राष्ट्रों की राजनीतिक सीमाओं के आर-पार आर्थिक लेन-देन की प्रक्रियाओं और उनके प्रबन्धन का प्रवाह है । विश्व अर्थव्यवस्था में आया खुलापन आपसी जुड़ाव और परस्पर निर्भरता के फैलाव को भूमण्डलीकरण कहा जाता है ।
भूमण्डलीकरण से सामाजिक, आर्थिक एवं सांस्कृतिक एकरूपता का उदय हो रहा है सूचना क्रांति ने पूरी दुनिया को एक-दूसरे के निकट ला दिया है अन्तर्राष्ट्रीय अन्त क्रियाएं बड़ी हैं क्षेत्रीय लाभ के लिए बड़े-बड़े आर्थिक अन्तर्राष्ट्रीय संगठन (जैसे- यूरोपीय संघ) अस्तित्व में आ रहे है ।
अन्तर्राष्ट्रीय कानून और अन्तर्राष्ट्रीय समुदाय पहले से अधिक रफ्तार से सुदृढ़ दिखायी देते हैं । इन सबके परिणामस्वरूप अब लगता है कि विश्व राज्य एवं विश्व समुदाय के निर्माण की तरफ तेजी से उन्मुख 
विश्व राजनीति को शीत-युद्ध ने अत्यधिक प्रभावित किया है । इसने विश्व में भय और आतंक के वातावरण को जन्म दिया जिससे शस्त्रों की होड़ बढ़ी । इसने संयुक्त राष्ट्र संघ जैसी संस्था को पंगु बना दिया और विश्व को दो गुटों में विभक्त कर दिया ।
शीत-युद्ध के प्रभाव निम्न प्रकार हैं: 
1. विश्व का दो गुटों में विभाजित होना: 
शीत-युद्ध के कारण विश्व राजनीति का स्वरूप द्विपक्षीय (Bipolar) बन गया । संयुक्त राज्य अमरीका और सोवियत संघ दो पृथक-पृथक् गुटों का नेतृत्व करने लग गये । अब विश्व की समस्याओं को इसी गुटबन्दी के आधार पर का जाने लगा जिससे अन्तर्राष्ट्रीय समस्याएं उलझनपूर्ण बन गयीं । चाहे कश्मीर समस्या हो अथवा कोरिया समस्या अफगानिस्तान समस्या हो या अरब-इजरायल संघर्ष अब उस पर गुटीय स्वार्थों के परिप्रेक्ष्य में सोचने की प्रवृत्ति बड़ी ।
2. आतंक और अविश्वास के दायरे में विस्तार: 
शीत-युद्ध ने राष्ट्रों को भयभीत किया आतंक और अविश्वास का दायरा बढ़ाया । अमरीका और सोवियत संघ के मतभेदों के कारण अन्तर्राष्ट्रीय सम्बन्धों में गहरे तनाव, वैमनस्य, मनोमालिन्य, प्रतिस्पर्द्धा और अविश्वास की स्थिति आ गयी ।
विभिन्न राष्ट्र और जनमानस इस बात से भयभीत रहने लगे कि कब एक छोटी-सी चिनगारी तीसरे विश्व-युद्ध का कारण बन जाये? शीत-युद्ध ने ‘युद्ध के वातावरण’ को बनाये रखा । नेहरू ने ठीक ही कहा था कि हम लोग ‘निलम्बित मृत्युदण्ड’ के युग में रह रहे हैं ।


3. आणविक युद्ध की सम्भावना का भय: 
1945 में आणविक शस्त्र का प्रयोग किया गया था । शीत युद्ध के वातावरण में यह महसूस किया जाने लगा कि अगला युद्ध भयंकर आणविक युद्ध होगा । क्यूबा संकट के समय आणविक युद्ध की सम्भावना बढ़ गयी थी ।
अब लोगों को आणविक आतंक मानसिक रूप से सताने लगा । आणविक शस्त्रों के निर्माण की होड़ में वृद्धि हुई । आणविक शस्त्रों के परिप्रेक्ष्य में परम्परागत अन्तर्राष्ट्रीय राजनीतिक व्यवस्था की संरचना ही बदल गयी ।
4. सैनिक सन्धियों एवं सेनिक गठबंधनों का बाहुल्य: 
शीत-युद्ध ने विश्व में सैनिक सन्धियों एवं सैनिक गठबन्धनों को जन्म दिया । नाटो, सीटो, सेण्टो तथा वारसा पैक्ट जैसे सैनिक गठबन्धनों का प्रादुर्भाव शीत-युद्ध का ही परिणाम था । इसके कारण शीत-युद्ध में उग्रता आयी, इन्होंने निःशस्त्रीकरण की समस्या को और अधिक जटिल बना दिया । वस्तुत: इन सैनिक संगठनों ने प्रत्येक राज्य को द्वितीय विश्व-युद्ध के बाद ‘निरन्तर युद्ध की स्थिति’ में रख दिया।
5. शस्त्रीकरण की अविरल प्रतिस्पर्द्धा: 
शीत-युद्ध ने शस्त्रीकरण की होड़ को बढ़ावा दिया जिसके कारण विश्व-शान्ति और निःशस्त्रीकरण की योजनाएं धूमिल हो गयीं । कैनेडी ने कहा था कि ”शीत-युद्ध ने शस्त्रों की शक्ति, शस्त्रों की होड़ और विध्वंसक शस्त्रों की खोज को बढ़ावा दिया है। अरबों डॉलर शस्त्र-प्रविधि और शस्त्र-निर्माण पर प्रतिवर्ष खर्च किये जाते हैं ।”
6. अन्तर्राष्ट्रीय राजनीति का यान्त्रिकीकरण: 
शीत-युद्ध का स्पष्ट अर्थ यह लिया जाता है कि विश्व दो भागों में विभक्त है-एक खेमा देवताओं का है तो दूसरा दानवों का, एक तरफ काली भेंड़े हैं तो दूसरी तरफ सभी सफेद भेड़ें हैं । इनके मध्य कुछ भी नहीं     है । इससे जहां इस दृष्टिकोण का विकास हुआ कि जो हमारे साथ नहीं है वह हमारा विरोधी है वहीं अन्तर्राष्ट्रीय राजनीति का एकदम यान्त्रिकीकरण  हो गया ।
7. अन्तर्राष्ट्रीय राजनीति में सैनिक दृष्टिकोण का पोषण: 
शीत-युद्ध से अन्तर्राष्ट्रीय राजनीति में सैनिक दृष्टिकोण  का पोषण हुआ । अब शान्ति की बात करना भी सन्देहास्पद लगता था । अब ‘शान्ति’ का अर्थ युद्ध के सन्दर्भ में लिया जाने लगा। ऐसी स्थिति में शान्तिकालीन युग के अन्तर्राष्ट्रीय सम्बन्धों का संचालन दुष्कर कार्य समझा जाने लगा ।
8. संयुक्त राष्ट्र संध को पंगु करना: 
शीत-युद्ध के कारण संयुक्त राष्ट्र संघ जैसे विश्व संगठन के कार्यों में भी अवरोध उत्पन्न हुआ और महाशक्तियों के परस्पर विरोधी दृष्टिकोण के कारण संघ कोई कठोर कार्यवाही नहीं कर सका । यहां तक कि कई बार तो संघ की स्थिति केवल एक मूकदर्शक से बढ़कर नहीं रही ।
संयुक्त राष्ट्र का मंच महाशक्तियों की राजनीति का अखाड़ा बनगया और इसे शीत-युद्ध के वातावरण में राजनीतिक प्रचार का साधन बना दिया गया । एक पक्ष ने दूसरे पक्ष द्वारा प्रस्तुत प्रस्तावों का विरोध किया जिससे संयुक्त राष्ट्र संघ वाद-विवाद का ऐसा मंच बन गया जहां सभी भाषण देते हैं, किन्तु सुनता कोई भी नहीं । शीत-युद्ध के वातावरण में वाद-विवाद बहरों के सम्वाद बनकर रह गये ।
9. सुरक्षा परिषद को लकवा लग जाना: 
शीत-युद्ध के कारण सुरक्षा परिषद् को लकवा लग गया । सुरक्षा परिषद् जैसी संस्था जिसके कन्धों पर अन्तर्राष्ट्रीय शान्ति और सुरक्षा स्थापित करने का त्वरित निर्णय लेने का भार डाला था सोवियत संघ और अमरीका के पूरब और पश्चिम के संघर्ष का अखाड़ा बन गयी ।
इसमें महाशक्तियां अपने परस्पर विरोधी स्वार्थों के कारण विभिन्न शान्ति प्रस्तावों को वीटो द्वारा बेहिचक  रद्द करती रहती थीं; वस्तुत: यहां इतना अधिक विरोध और वीटो का प्रयोग दिखायी देता था कि इसे संयुक्त राष्ट्र संघ के स्थान पर विभक्त (Disunited) और विरोधी दलों में बंटा हुआ राष्ट्र संघ कहना अधिक उपयुक्त है ।
10. मानवीय कल्याण के कार्यक्रमों की उपेक्षा: 
शीत-युद्ध के कारण विश्व राजनीति का केन्द्रीय बिन्दु सुरक्षा की समस्या तक ही सीमित रह गया और मानव कल्याण से सम्बन्धित कई महत्वपूर्ण कार्यों का स्वरूप गौण हो गया । शीत-युद्ध के कारण ही तीसरी दुनिया के विकासशील देशों की भुखमरी, बीमारी, बेरोजगारी अशिक्षा आर्थिक पिछड़ापन राजनीतिक अस्थिरता आदि अनेक महत्वपूर्ण समस्याओं का उचित निदान यथासमय सम्भव नहीं हो सका क्योंकि महाशक्तियों का दृष्टिकोण मुख्यत: ‘शक्ति की राजनीति’ (Power Politics) तक ही सीमित रहा । उपर्युक्त सभी परिणाम शीत-युद्ध के नकारात्मक परिणाम कहे जा सकते हैं ।
शीत-युद्ध के विश्व राजनीति पर कतिपय सकारात्मक प्रभाव भी पड़े जो इस प्रकार हैं: 
प्रथम: 
शीत-युद्ध के कारण गुटनिरपेक्ष आन्दोलन को प्रोत्साहन मिला और तीसरी दुनिया के राष्ट्रों को उपनिवेशवाद से सही मायने में मुक्ति मिली ।
द्वितीय: 
शीत-युद्ध के कारण शान्तिपूर्ण सह-अस्तित्व को प्रोत्साहन मिला ।
तृतीय: 
शीत-युद्ध के कारण तकनीकी और प्राविधिक उन्नति, खास तौर से आणविक शक्ति के विकास में तीव्रता आयी ।
चतुर्थ: 
संयुक्त राष्ट्र संघ में निर्णय-शक्ति सुरक्षा परिषद् के बजाय महासभा को हस्तान्तरित हो गयी |

पंचम: 
राष्ट्रों की विदेश नीति में यथार्थवाद का आविर्भाव हुआ ।
षष्ठ: 
शीत-युद्ध से ‘शक्ति-सन्तुलन की स्थापना हुई ।


 शीत-युद्ध अंत के बाद संयुक्त राज्य अमरीका विश्व की सबसे बड़ी ताकत बनकर उभरा और दुनिया में कोई उसकी टक्कर का प्रतिद्वंद्वी न रहा। इस घटना के बाद के दौर को अमरीकी प्रभुत्व या एकध्रुवीय विश्व का दौर कहा जाता है।












अमरीकी वर्चस्व की शुरुआत:
अमरीकी वर्चस्व की शुरुआत 1991 में हुई जब एक ताकत के रूप में सोवियत संघ अंतर्राष्ट्रीय परिदृश्य से गायब हो गया | इस स्थिति में अमरीकी वर्चस्व सार्वव्यापी मान्य हो गया | अन्यथा अमरीकी वर्चस्व 1945 से ही अंतर्राष्ट्रीय पटल पर विद्यमान था | 
(i) खाड़ी युद्ध: अमरीका के नेतृत्व में 34 देशों की मिलीजुली और 660000 सैनिकों की भारी-भरकम फौज ने इराक के विरुद्ध मोर्चा खोला और उसे परास्त कर दिया। इसे प्रथम खाड़ी युद्ध कहा जाता है।
(a) ऑपरेशन डेजर्ट स्टार्म: 1990 के अगस्त में इराक ने कुवैत पर हमला किया और बड़ी तेजी सेउस पर कब्ज़ा जमा लिया। इराक को समझाने-बुझाने की तमाम राजनयिक कोशिशें जब नाकाम रहीं तो संयुक्त राष्ट्रसंघ ने कुवैत को मुक्त कराने के लिए बल-प्रयोग की अनुमति दे दी। संयुक्त राष्ट्रसंघ के इस सैन्य अभियान को ‘ऑपरेशन डेजर्ट स्टार्म’ कहा जाता है |
     एक अमरीकी जनरल नार्मन श्वार्जकॉव इस सैन्य-अभियान के प्रमुख थे और 34 देशों की इस मिली जुली सेना में 75 प्रतिशत सैनिक अमरीका के ही थे। हालाँकि इराक के राष्ट्रपति सद्दाम हुसैनका ऐलान था कि यह ‘सौ जंगों की एक जंग’ साबित होगा लेकिन इराकी सेना जल्दी ही हार गई और उसे कुवैत से हटने पर मजबूर होना पड़ा।
(b) कंप्यूटर युद्ध: खाड़ी युद्ध के दौरान अमरीका की सैन्य क्षमता अन्य देशो की तुलना में कही अधिक थी | प्रौद्योगिकी के मामले में अमेरिका अन्य देशों से काफी आगे निकल गया है | बड़े विज्ञापनी अंदाज में अमरीका ने इस युद्ध में तथाकथित ‘स्मार्ट बमों’ का प्रयोग किया। इसके चलते कुछ पर्यवेक्षकों ने इसे ‘कंप्यूटर युद्ध की संज्ञा दी। इस युद्ध की टेलीविजन पर व्यापक कवरेज हुई और यह एक ‘वीडियो गेम वार’ में तब्दील हो गया।
खाड़ी युद्ध के बाद अमरीका की विदेश निति : खाड़ी युद्ध जीतने के बावजूद जार्ज बुश 1992 में डेमोक्रेटिक पार्टी के उम्मीदवार विलियम जेफरसन (बिल) क्लिंटन से राष्ट्रपति चुनाव हार गए | उन्होंने विदेश निति की जगह घरेलु मामलों तक सिमित कर लिया | 
क्लिंटन के शासन में अमेरिकी विदेश निति:
(i) क्लिंटन सरकार ने सैन्य-शक्ति और सुरक्षा जैसी ‘कठोर राजनीति’ की जगह लोकतंत्र के बढ़ावे की निति अपनाई |
(ii) जलवायु-परिवर्तन तथा
(iii) विश्व व्यापार जैसे ‘नरम मुद्दों’ पर ध्यान केन्द्रित किया।
11 सितम्बर (नाइन एलेवन) की घटना : 11 सितंबर 2001 के दिन विभिन्न अरब देशों के 19 अपहरणकर्त्ताओं ने उड़ान भरने के चंद मिनटों बाद चार अमरीकी व्यावसायिक विमानों पर कब्ज़ा कर लिया। अपहरणकर्त्ता इन विमानों को अमरीका की महत्त्वपूर्ण इमारतों की सीध् में उड़ाकर ले गये। दो विमान न्यूयार्क स्थित वर्ल्ड ट्रेड सेंटर के उत्तरी और दक्षिणी टावर से टकराए। तीसरा विमान वर्जिनिया के अर्लिंगटन स्थित ‘पेंटागन’ से टकराया। ‘पेंटागन’ में अमरीकी रक्षा-विभाग कामुख्यालय है। चौथे विमान को अमरीकी कांग्रेस की मुख्य इमारत से टकराना था लेकिन वह पेन्सिलवेनिया के एक खेत में गिर गया। इस हमले को ‘नाइन एलेवन’ कहा जाता है
9/11 की घटना का परिणाम: 
(i) इस घटना से पूरा विश्व हिल सा गया | अमरीकियों के लिए यह दिल दहला देने वाला घटना था | 
(ii) इस हमले में लगभग तिस हजार व्यक्ति मारे गये | 
(iii) 9/11 के जबाब अमरीका ने फौरी कदम उठाये और भयंकर कार्रवाई की। 
(iv) ‘आतंकवाद के विरुद्ध विश्वव्यापी युद्ध’ के अंग के रूप में अमरीका ने ‘ऑपरेशन एन्डयूरिंग प्रफीडम’ चलाया।
(v) यह अभियान उन सभी के खिलाफ चला जिन पर 9/11 का शक था। इस अभियान में मुख्यनिशाना अल-कायदा और अपफगानिस्तान के तालिबान-शासन को बनाया गया।
9/11 के बाद अमरीका द्वारा बनाए गए बंदी : अमरीकी सेना ने पूरे विश्व में गिरफ्तारियाँ कीं। अक्सर गिरफ्तार लोगों के बारे में उनकी सरकार को जानकारी नहीं दी गई। गिरफ्तार लोगों को अलग-अलग देशों में भेजा गया और उन्हें खुपिफया जेलखानों में रखा गया। क्यूबा के निकट अमरीकी नौसेना का एक ठिकाना ग्वांतानामो बे में है। कुछ बंदियों को वहाँ रखा गया। इस जगह रखे गए बंदियों को न तो अंतर्राष्ट्रीय कानूनों की सुरक्षा प्राप्त है और न ही अपने देश या अमरीका के कानूनों की। संयुक्त राष्ट्रसंघ के प्रतिनिधियों तक को इन बंदियों से मिलने की अनुमति नहीं दी गई।
ऑपरेशन इराकी फ्रीडम: 2003 के 19 मार्च को अमरीका ने ‘ऑपरेशन इराकी प्रफीडम’ के कुटनाम से इराक पर सैन्य-हमला किया। अमरीकी अगुआई वाले ‘कॉअलिशन ऑव वीलिंग्स आकांक्षियों के महाजोट)’ में 40 से ज्यादा देश शामिल हुए। संयुक्त राष्ट्रसंघ ने इराक पर इस हमले की अनुमति नहीं दी थी।
2003 के इराक पर हमले के उदेश्य: चूँकि इस हमले के लिए संयुक्त राष्ट्रसंघ की अनुमति नहीं थी | सिर्फ दिखावे के लिए कहा गया कि सामूहिक संहार के हथियार बनाने के लिए इराक पर हमला किया गया है| 
(i) इराक में सामूहिक संहार के हथियारों की मौजूदगी के कोई प्रमाण नहीं मिले।
(ii) ऐसा माना जाता है कि इराक पर यह हमला इराक के तेल-भंडार पर नियंत्रण और इराक में अमरीका की मनपसंद सरकार कायम करने के उदेश्य से किया गया था ।
इराक पर अमरीकी हमले के सैन्य और राजनितिक परिणाम : 
(i)इराक को ‘शांत’ कर पाने में अमरीका सफल नहीं हो सका है।
(ii) इराक में अमरीका के खिलाफ एक पूर्णव्यापी विद्रोह भड़क उठा।
(iii) अमरीका के 3000 सैनिक इस युद्ध में मारे गए जबकि इराक के सैनिक कहीं ज्यादा बड़ी संख्या में मारे गये।
(iv) एक अनुमान के अनुसार अमरीकी हमले के बाद से लगभग 50000 नागरिक मारे गये हैं।
(v) एक महत्त्वपूर्ण अर्थ में इस हमले का निष्कर्ष यह है कि इराक पर अमरीकी हमला सैन्य और राजनीतिक धरातल पर असफल सिद्ध हुआ है।
 
अमरीकी वर्चस्व का अर्थ
अमरीकी वर्चस्व का अर्थ: अमरीकी वर्चस्व के कई क्षेत्रों में कई अर्थ है | 
(i) आर्थिक केंद्र के रूप में: द्वितीय विश्वयुद्ध के बाद अमरीका एक आर्थिक शक्ति के रूप में उभरा है | 
(ii) अंतर्राष्ट्रीय व्यवस्था के रूप में: सोवियत संघ के पतन के बाद दुनिया में एकमात्र महाशक्ति अमरीका बचा। इससे अंतर्राष्ट्रीय व्यवस्था अमरीकी हाथों में चली गई | इसे ‘एकध्रुवीय’ व्यवस्था भी कहा जाता है।
(iii) तकनीकी क्षेत्र में: हमने इराक युद्ध में देखा कि किस तरह अमरीका सैन्य एवं अन्य वैज्ञानिक तकनीकों में अन्य पश्चिमी देशों से कही आगे है | 
(iv) सैन्य शक्ति के रूप में: शीतयुद्ध के बाद अमरीका एक सैन्य शक्ति के रूप में उभरा है | उसने विश्व के कई देशों में सैनिक ठिकाने बना रखा है | 
अमरीकी सैन्य शक्ति: अमरीका की मौजूदा ताकत की रीढ़ उसकी बढ़ी-चढ़ी सैन्य शक्ति है। आजअमरीका की सैन्य शक्ति अपने आप में अनूठी है और बाकी देशों की तुलना में बेजोड़। अनूठी इस अर्थ में कि आज अमरीका अपनी सैन्य क्षमता के बूते पूरी दुनिया में कहीं भी निशाना साध सकता है। एकदम सही समय में अचूक और घातक वार करने की क्षमता है उसके पास। अपनी सेना को युद्धभूमि से अधिकतम दूरी पर सुरक्षित रखकर वह अपने दुश्मन को उसकके घर में ही पंगु बनासकता है।
वैश्विक अर्थव्यवस्था के संदर्भ में सार्वजनिक वस्तु का सबसे बढि़या उदाहरण समुद्री व्यापार-मार्ग (सी लेन ऑव कम्युनिवेफशन्स -SLOCs) हैं जिनका इस्तेमाल व्यापारिक जहाज करते हैं।
साम्राज्यवादी शक्तियों के बल प्रयोग का लक्ष्य: 
साम्राज्यवादी शक्तियों ने सैन्य बल का प्रयोग महज चार लक्ष्यों -(i) जीतने,
(ii) अपरोध् करने,
(iii) दंड देने और
(iv) कानून व्यवस्था बहाल रखने के लिए किया है।
वैश्विक अर्थव्यस्था में मुक्त-व्यापार :वैश्विक अर्थव्यस्था में मुक्त-व्यापार अमरीकी वर्चस्व की देन है | वह इस व्यवस्था को हर हालत में बनाए रखना चाहता है | इसके लिए उसे आपेक्षिक हानि भी उठानी पड़ती है | जबकि दुसरे प्रतियोगी देश वैश्विक अर्थव्यवस्था के खुलेपन का फायदा उठाते हैं जबकि इस खुलेपन को कायम रखने के लिए उन्हें कोई खर्च भी नहीं करना पड़ता। इस व्यवस्था को कायम रखने के लिए सार्वजानिक वस्तुएँ उपलब्ध करवाने में अमरीका की महत्वपूर्ण भूमिका है, जैसे समुद्री मार्ग (सी लेन ऑव कम्युनिकेशन - SLOCs)इत्यादि | 
सार्वजानिक वस्तु के उदाहरण: स्वच्छ वायु, सड़क और इन्टरनेट | 
समुद्री मार्गों पर नियंत्रण: खुली वैश्विक अर्थव्यवस्था में मुक्त-व्यापार समुद्री व्यापार-मार्गों के खुलेपन के बिना संभव नहीं। दबदबे वाला देश अपनी नौसेना की ताकत से समुद्री व्यापार-मार्गों पर आवाजाही के नियम तय करता है और अंतर्राष्ट्रीय समुद्र में अबाध् आवाजाही को सुनिश्चित करता है। दूसरे विश्वयुद्ध के बाद ब्रिटिश नौसेना का जोर घट गया। अब यह भूमिका अमरीकी नौसेना निभाती है जिसकी उपस्थिति दुनिया के लगभग सभी महासागरों में है।
इन्टरनेट पर नियंत्रण: इन्टरनेट एक सार्वजनिक वस्तु है जो वर्ल्ड वाइड वेव के जरिए पुरे विश्व को जोड़ता है | इंटरनेट अमरीकी सैन्य अनुसंधन परियोजना का परिणाम है। यह परियोजना 1950 में शुरू हुई थी। आज भी इंटरनेट उपग्रहों के एक वैश्विक तंत्र पर निर्भर है और इनमें से अधिकांश उपग्रह अमरीका के हैं।
वैश्विक अर्थव्यवस्था पर नियंत्रण: अमरीका दुनिया के हर हिस्से, वैश्विक अर्थव्यवस्था के हर क्षेत्रतथा प्रौद्योगिकी के हर हलके में मौजूद है। विश्व की अर्थव्यवस्था में अमरीका की 28 प्रतिशत की हिस्सेदारी है। यदि विश्व के व्यापार में यूरोपीय संघ के अंदरूनी व्यापार को भी शामिल कर लें तो विश्व के कुल व्यापार में अमरीका की 15 प्रतिशत की हिस्सेदारी है। विश्व की अर्थव्यवस्था का एक भी क्षेत्र ऐसा नहीं है जिसमें कोई अमरीकी कंपनी अग्रणी तीन कंपनियों में से एक नहीं हो।
अमरीका द्वारा तैयार संरचनात्मक ढाँचा जो उसे आर्थिक प्रबलता देती है : 
अमरीका की आर्थिक प्रबलता उसकी ढाँचागत ताकत यानी वैश्विक अर्थव्यवस्था को एक खास शक्ल में ढालने की ताकत से जुड़ी हुई है।
(i) ब्रेटनवुड प्रणाली (a) अंतर्राष्ट्रीय मुद्रा कोष और (b) विश्व व्यापार संगठन 
(ii) एमबीए (मास्टर ऑव बिजनेस एडमिनिस्ट्रेशन) की अकादमिक डिग्री

